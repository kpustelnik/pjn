Justyna Radczyńska-Misiurewicz

Kometa zawraca

ISBN 978-83-288-5832-9


Legenda kolorów — wszystkie teksty autorskie zostały zapisane atramentem koloru marengo; pozostałe, do których bibliografia znajduje się na końcu książki — kolorem pruskiego błękitu, zaś sama bibliografia zielenią Paola Veronese'a, zwaną także emerald green.





Legumina magia









Kim jest ta, która wydaje się chmurą

Rzeczywiście magia oponuje wywołując wrażenia
i okazuje się ze zdumieniem, że kieszonkowa kuleczka
imituje wejście do naszego snu. Och, to, że się można
tam znaleźć wymaga w istocie tylko prześwietlenia.
Dlatego JA poznaje kulę i ją wydrąża, ale który cykl
jest akurat grany, ma szczególne znaczenie.

Duch moralny przesuwa demony po liniach prostych.
Okrążają wszystko, co zaokrąglone i połączone
z portem schronienia. Sam diabeł zaś przesiaduje
w kątach, dlatego nie może sobie znaleźć miejsca
w okrągłych pomieszczeniach.

Tak więc widok jest pozytywnym zjawiskiem
gdyż lustra rozważają postać. I kostka naraz zwija się
w kulę, przypominając sobie o przyjemnościach gry.
Zwija się w doskonałość cyfr, z całych sił w symbol
kolistego miejsca i zgodnie z filozofią kształtów
pozostaje tylko dusza w związku kulistym.
Na drodze indywiduacji i samourzeczywistnienia
wiele z jej wymiarów przenika.

A co zostaje na wybrzeżu trudności: tajny środek
albo mały list, czasem motyw braku lustra
i niemożność odzwierciedlenia emocjonalnej litery
albo drobny liść z drzewa wiadomości dobrego
i zdrewniały pęd drzewa złego.

Tak długo oblicza się, żeby pisać, bo pobudza, co wreszcie miało wystarczać.
I budzi się następny wieczór w późną noc, zanim się sen zamarzy.

Ale zupełnie inne kule śniły się Hildegardzie z Bingen.







Zapewne

nie jest strategią pozostania przy życiu,
ani sposobem na hałas. Wytrwałość jest śmieszna,
kiedy wspomina się oczarowane jeziora,
głuche kampanie i brzęczące bory, w których głos
podąża za echem przez całe stulecia. Ząb
czarownicy? Ważne są kwiatki i jeszcze rym
„czas — las”, bo gdy lasy płoną, czas
poświęca też kwiaty na zmarnowanie.
Spróbuj je chronić! Tylko spróbuj je ukryć,
nim gumowe podeszwy przyprą je do ziemi,
możesz latać jak płaski księgowy do kierownictwa
wiele razy. Pięć, a nawet dwanaście. Tren wierszy
i odmian (wyksięgować tren z kwiatów),
jedwab wzniosły jak szron i biały kamień
niech występują w niepamiętnym porządku,
obliczają kolor figur i cyfrę Saturna
w samodzielnym pokoju. Ale ta miotełka!?
Widzisz, jak zdmuchuje płatki w niebo jak ranne confetti,
to wiatr, gdy otwierasz drzwi na niepogodę,
posyła swe najlepsze kwiaty na świat w podskokach.
Nie zbieraj ich potem z ziemi smutnymi rękami.
Patronka wilków i rosomak obrońca
wywróżą ci jeszcze słowny zapał. Nie odpisuj listom,
może maj zaśpiewa. Maj bez uprzedzenia?
Powie nagle, jaka jest rada na pokój i wojnę,
na uciążliwość lotu, na stałość stajennej drabiny,
i jak rozdanie kart, a jak handel rzeczy?







Wyśmienita, śpiewana gra do rana

Wieczory z keksem i mandoliną przy dźwiękach
ballady spadającej wody. Czy pamiętasz,
towarzyszyła nam wtedy poezja śpiewana?
(Liryki dużych fiatów, o małych nie mówi się tak)

Zbiera się dziś na pączki, kwiatowy poranku,
zasypiałeś z tajemnicą zmian pogodowych
i napadło nas nagle masowe zmęczenie i docisnęło
powietrze, jak nie lubimy. Takie życie na orbicie.
(A atmosfera na orbicie nie do wytrzymania od pięciu lat!)

Już późna dziesięciolatka w kraterze. Jak kosmonauci
nie stronią od dobrej pobudki, tak my od przepalenia.
Słoneczko odgrzewa drugą stronę mapy. Miło.
Lecz naigrawa się krzepkie życie z piękna materiału,
(którego kosmici używają od lat)

Więc zbieraczku, wycieczko, podążaj cieniem!
W papę kretynkom, niech mają dość na siedem lat.
Ho, ho, kręcą się tutaj lody, bije pianka w uszach.
Trzeba to uczcić i wiać. Bo inaczej znów uczczą tu nas.







Nieopanowany

Spróbujmy sporządzić rysunek wiersza
jak na robótkach odręcznych w psychiatryku.
Czytało się układem krążenia i płakało zawsze
na tej stronie, która była niezmienna.
Wtedy świetlica zmieniała się w czeluść.
Po jednej stronie gwiezdny odwyk, po drugiej
apokalipsa i winylowe kwiatuszki na tapecie.

Nic nie było na dnie — żadnej pieśni pod pieśniami,
szukało się wszędzie, lecz nie znalazło. A wyobrażenie
koturnów płomienia niezmiennie przerażało. I te rzeki iskier,
które płynęły za nami, wypalając ślad jak grawerunek na śniegu.
Nie podpływały zbyt blisko, wystarczyło tupnąć,
a ich języki ustępowały jak liście spłoszonej mimozy.

Pełzały korzystając z faktu, że oczy nie otwierają się
z tyłu głowy. Pseudomim kręcił na świat te różne, smukłe ognie,
biegające po śladach wczorajszej komety — w poziomie, by uniknąć kolizji
z taflą jeziora albo nawet z hosanną przeszklonego nieba.
I żeby nie skonać w zenicie, bo kto by tak chciał?
Więc spadały gładko za serdeczny horyzont.

Wyszłam na ten boski pokaz w cienkiej sukience bez rękawów.
Drżałam trochę z zimnego strachu. Więc wymówiłam: dobranoc.

A pomyślałam:
to już koniuszek rewii, nie związanej z życiopisaniem.
Teraz czas na megahistorię i jej wysokie standardy.

Kupiłam czteropak tiktaków z różowym goździkiem diody.

Kasuje się telefony, których nie chce się zastosować,
ale ktoś zawsze podaje ci je do wiadomości w szkicu,
eseju albo szczerym dzienniku. Bo wiadomość to coś,
co ktoś wie i z czasem rozpowszechni.

Jakaś głupia ryba gapiła się na mnie, więc to z pewnością
nie był tuńczyk. One tak się nie zachowują. Ziewała przy mnie.
Tuńczyk jest nieopanowany.

Ja postępuję tak dalej — do wiosny, do jej pierwszego ceremoniału.
Potem będę budować śnieżne podstępy w ogrodzie różanym.
Różnie się mówi, że jest nieopanowany.







To regain strength, energy or vitality.

Duże krasnale z lampą to marzenie niejednego ogrodnika, ale niebezpieczeństwo
czyha na każdym kroku. Bowiem źli ludzie obmawiają ogródki wielbicieli
krasnali, natrząsają się z nich. Tacy ludzie zdarzają się w każdej narodowości.
Nie wolno oczywiście generalizować i oceniać po małym procencie ludności
kraju, ale wiadomo, że źli ludzie nigdy nie śpiewają.

A kaczątko i dewiza firmy? Nie występuje w praktyce inne niż brzydkie,
zaś dewizą firmy jest wieloletnia współpraca z usatysfakcjonowaną klientką,
realizowana poprzez indywidualne traktowanie jej problemów oraz zasada,
że klientka zasługuje tylko na to, co najlepsze.

Żyjemy w czasach trudnych miłości i ciężkich, stężonych uczuć. Żyjemy
w czasach niewyrażonych uczuć i ciężkich, stężonych nerwic. Gdzieś pomiędzy
nami rozciąga się oko kamery, pryzmat, przez który patrzymy. Na książki przez
pryzmat recenzji, na filmy przez pryzmat nagród, na ludzi przez pryzmat mediów.
Na rzeczywistość przez pryzmat fotografii.

Mówi się: spełnij oczekiwania klientów, a staną się lojalni i mniej podatni
na działanie konkurencji, ale uznanie zdobyte poprzez spełnienie oczekiwań ludzi
nie jest prawdziwą miłością, a jedynie relacją służącą do zaspokojenia własnych
pragnień kosztem drugiej osoby.

Spełnienie oczekiwań klienta osiągamy poprzez podstawową zasadę — kompromis
z klientem, ale dopiero spełnienie oczekiwań, z których klient w danej chwili
nie zdaje sobie sprawy, może wywołać jego zachwyt.

Bezgraniczny zachwyt? Częste sięganie po książkę dostarcza rusztowania
chroniącego przed wpadaniem właśnie w bezgraniczny zachwyt nad każdym
świeżym odkryciem rusztowania umożliwiającego jego trzeźwą ocenę.

Proust pisał o młodych mężczyznach, którzy pozbawieni wpływu kochanki,
„zostaliby nieokrzesani, gruboskórni w uczuciach, pozbawieni dobroci i smaku”,
powtarzał myśli autora Gilgamesza sprzed tysiącleci — wieczysty zachwyt
Kobietą i Pięknem. Dlatego poranny, szybki seks rodem znad Sekwany świetnie
„ładuje akumulatory” na cały dzień. Naładować akumulatory, czyli odzyskać siłę, energię, witalność. To regain strength, energy or vitality.

A urlop? Bierzemy go, by naładować akumulatory. Dlatego zebrałem informacje
o kilku wyjątkowo atrakcyjnych gatunkach, które spotykamy nad wodą. Także
Profesor zachwycał się pięknem przyrody, kochał jeziora, rzeki, lasy i wszystko,
co daje spokój, ukojenie skotłowanej duszy człowieczej, co pozwala po trudach
pracy dydaktycznej — nabrać sił i naładować akumulatory. Ideał, który byłby
spełnieniem oczekiwań większości Polaków. A jednak braw nie będzie!

Po określonym czasie bowiem ładowarka przechodzi w tryb doładowywania,
który utrzymuje pozostawione w ładowarce akumulatory w stanie maksymalnego
naładowania. Funkcja rozładowywania zabezpiecza przed „przeładowaniem”
akumulatorów nie do końca rozładowanych.

Więc teraz pozostaje mi tylko odliczać dni do chwili, kiedy to znów dane mi
będzie naładować akumulatory w towarzystwie Twoim, a także całej reszty Was,
ześwirowanych fetyszystów.







Mieszkanie Niebieski Klub

Wspaniała riwiera i kąpanie cieszy swym niedotykalnym pięknem,
wprowadza w egzotyczny krajobraz: parki, palmy i sosny.

Uwidocznić siebie na złotym piasku i niebieskim brzegu,
gdzie wspaniały żaglowiec wzdłuż wybrzeży ofiarowuje ziemi
różne trasy, pełne odkryć małych krajobrazów.
A jeśli nie małych, to można żądać zwrotu pieniędzy.

Wieże i zamki. Piękny wiew, który wywołuje ciszę.
Bogata rezerwa uprawia tu tradycję i śmiech
w swych Niebieskich Mieszkaniach Klubu z balkonem na morzu
i w solarium, z którego można podziwiać wspaniały świt,
niezapomniany zachód i świecenie kolorów,
sącząc nieustannie oszałamiający alkohol
w charakterystycznej, poufnej atmosferze,
rezydencjonalnej, ale nieco złożonej,
spokojnej, lecz pobudzającej do myślenia.

Gdzie ten gospodarz, co uspołeczni i ubawi? Pilnuje miejsca ułożenia,
gdy artyści estradowi rozkładają instrumenty. Odróżnia nas od ciebie,
zawsze w położeniu panoramy na Niebieskim Klifie, skąd uwidacznia
bilokale i trilokale, widoki nowoczesne i niezawisłe, dobrze zaopatrzone,
wyposażone kąty w pieczenie, usługi, telefon, bierną linię.

Z zewnątrz oni mają wszystko: balkony, ziemię, wzrok, morze i wzgórza,
ale ich mieszkania są jak metalowe puszki. Hydromasaż w ogrodzie
pod kątem dorosłych, wideo gry, wydział obsługi, rozrywki pod kątem salw,
piłka nożna albo tenis, sporządzanie filmów rysunkowych,
świst pong pod kątem dzieci, które trzeba dosłownie wyrzucać na brzeg.
A samemu wmieszać się w żwir i piasek i być piechotą na krętej drodze.

Tylko po co? Gdy zamiast tego można na skraju wybrzeża sentymentalnie
rozkoszować się falą w zabawnym i pewnym swego wyboru czółnie.







Najstarszy zalotnik

Najstarszy zalotnik nie ma możliwości emocjonalnych, a najmłodszemu brak
na ogół warunków umysłowych. Ale gdy bezwzględna, stara zrzęda tępieje przez sześćdziesiąt plaż, a jej nieograniczona pretensjonalność nie słabnie w wysiłkach
posuwając jedną za drugą zabójczą nowinę, wtedy kochanków przepełnia nowy,
świeższy zapał. Pasjonują ich odtąd nieme widoczki ogrodów, lista obecności
roślin na rabatach oraz spisy ze stanu szarego nieba.

I choć małostkowość kobiet, uczestniczek magla, tych małodusznych czyścicielek
podłogi wydaje się wyznaczać dno miałkości i ciasnoty, to tym razem są one
zawstydzone. Noszą się z godnością westalek, które mają dość serca w miejscu
rozumu i dlatego potrafią również zamilczeć.

Mocz i zagadnienia jego wydalania są udokumentowane ze skrupulatnością
pacjentów cierpiących na choroby nerek w przeciwieństwie do tych autorów,
których tak dręczyły problemy dermatologiczne. Puentą może być nawet
przedszkolna trauma. Seks jako wytrysk radości nie jest reprezentowany,
raczej jego cierpiętnicze wspomnienie.

Inaczej kotka, pod pazurami gwałcącego ją kota wyje i miauczy z bólu, dopiero
gdy on odchodzi, oddaje się nieokiełznanemu zadowoleniu tej wynikłej
ze stosunku satysfakcji (i ulgi), że on był w niej i z niej poszedł, przeciąga się
i zaspokojona pręży. To jest jej pijany taniec na cześć przyjemności z tego,
że miał ją i skończył.

Kotka zachowuje pamięć czułości pazurów wczepionego w nią kota i mapę
dotkliwej penetracji, którą jej zmysły przeżywają po fakcie.

*



Na ulicy mojego miasta ludzka reklama przestrzega przed zagrożeniami zdrowia.
Człowiek-kufel w sezonie piwnym wprawdzie zachęca do wejścia do pubu,
ale nie dzisiaj. Oto bowiem nadchodzi wróg-papieros, a za nim podąża ohydna
marskość wątroby. Ale kim jest ten facet w białym, brudnym futrze. Pytam:

— A pan za co jest przebrany?
Nieco smętnie mi odpowiada:
— Za cukier.

*



Gdy nie chcę się już obudzić, otrzymuję zdjęcie do popatrzenia na ratunek.







Obcowanie z przyrodą przy dobrej zabawie dla przeciętnie wysportowanego turysty

Jednak nie tylko obcowanie z przyrodą i szacunek dla jej praw znamionowały
pobyt w puszczy. Czy zostawiliśmy trasę, tak jakbyśmy chcieli ją zastać?
Czy wykorzystaliśmy w pełni czas na obcowanie z przyrodą? Przez obcowanie
z przyrodą harcerz (harcerka) zbliża się więcej do Boga, który jest Stwórcą tej
przyrody i wszystkiego, co istnieje.

Siedząc w siodle, wszystko wydaje się nam inne, a obcowanie z przyrodą na
grzbietach naszych czworonożnych przyjaciół nabiera innego wymiaru. Także
u podstaw zjeżdżania na nartach leży obcowanie z przyrodą, a jazda psim
zaprzęgiem to niezapomniane przeżycie dla każdej osoby lubiącej czuć wolność
i obcowanie z przyrodą. Bo obcowanie z przyrodą wymaga wiedzy — wówczas
staje się świadome i pełne.

Wędkarstwo to codzienne obcowanie z przyrodą. Plener jest to obcowanie
z przyrodą, jest to zieleń dookoła, jest to woda z tutejszego jeziora, która każdego
dnia zmienia swoją formę, swoją strukturę.

Albowiem obcowanie z przyrodą w bezpośrednim kontakcie i w wydłużonym
czasie człowieka ubogaca i otwiera na nową rzeczywistość, jaką niesie ze sobą
życie.

Nawet jeśli konieczności handlowe zmuszają do solidności wykonania,
to obcowanie z przyrodą wyrabia też poczucie estetyki, wrażliwość na piękno.
Brak zasięgu Plus GSM i obcowanie z przyrodą — to wymarzone warunki do
odpoczynku. A najcenniejszą korzyścią myśliwego jest obcowanie z przyrodą
oraz doznawanie przeżyć łowieckich i radości w gronie braci myśliwskiej.
Gdyby nawet „polowanie” się nie powiodło, wystarczającą nagrodą za
nieprzespaną noc jest obcowanie z przyrodą o wschodzie słońca i wysłuchany
koncert na setki ptasich głosów. Zaś stałe przebywanie w pasiece, spożywanie
produktów pszczelich i obcowanie z przyrodą sprawia, że pszczelarze żyją dłużej i
rzadziej chorują w porównaniu z ludźmi wykonującymi inne prace.

Natura, obcowanie z przyrodą stało się dla pokolenia Młodej Polski ucieczką
od odczuć zwątpienia, znużenia i melancholii, choć Tetmajer patrząc ze szczytu
w dół, by sparafrazować zakończenie wiersza „Widok ze Świnicy…”, dostrzegł
ciemną przepaść, mimo że obcowanie z przyrodą dostarczało mu podniosłych
i pięknych przeżyć.

Albowiem obcowanie z przyrodą w bezpośrednim kontakcie i w wydłużonym
czasie człowieka ubogaca i otwiera na nową rzeczywistość, jaką niesie ze sobą
życie.

— Jak rozumieć pojęcie „wycieczka przyrodnicza”?
— Wycieczka przyrodnicza to obcowanie z przyrodą, ale niestety według
regulaminu to zwiedzanie parków itp., a nie np. odwiedzenie Puszczy
Białowieskiej podczas rykowiska jeleni albo bagien biebrzańskich w czasie ptasich
godów.
— Wycieczka przyrodnicza to świadome obcowanie z przyrodą, tzn. nie oglądanie
kwiatków z westchnieniem, że jest malowniczo, ale szukanie konkretnych miejsc,
roślin i zwierząt w okresie, kiedy są najbardziej atrakcyjne, np. kiedy rośliny
kwitną lub dojrzewają.
— Dlaczego uważasz, że regulamin ma premiować coś, co jest mało uchwytne?

Albowiem obcowanie z przyrodą w bezpośrednim kontakcie i w wydłużonym
czasie człowieka ubogaca i otwiera na nową rzeczywistość, jaką niesie ze sobą
życie.







Pantum zwierzęcy

.:'‚'`'`';.___?
<–}——-}—~~~
``>>{'-'}<<``
<‚^-^-^^_^-^‚‚>——//

~~~—{——-{–>
~''===////^^\\////<<—
<‚^-^-^^_^-^‚‚>——//
`;-]]‚|‚|‚|‚|‚/‚/‚/‚/‚‚\‚\‚\‚\\_‚

~”===////^^\\////<<—
”\‚‚>>>>>>‚‚!
`;-]]‚|‚|‚|‚|‚/‚/‚/‚/‚‚\‚\‚\‚\\_‚
_–/\^‚‚(' ')‚‚^/\–_

”\‚‚>>>>>>‚‚!
~~^(”-”)^~~
_–/\^‚‚(' ')‚‚^/\–_
~<,^-^///^\\‚\\—-?~

~~^(”-”)^~~
!—-‚;'`'`'‚`:.
~<‚^-^///^\\‚\\—-!~
``>>{'-'}<<``







Polowanie pod pieśnią

Znaczący rozkaz naziemnej kancelarii:
wabić kuropatwy w poszukiwaniu żeru,
zadawać im karmę, a będą się dalej pierzyć
wracając z nocnego żerowiska.

Bo nim dojdzie do pielęgnacji lęgu, łania,
czujna przewodniczka chmary, zobaczy
w zaroślach człowieka nieuzbrojonego.

I ruszy oczniak — pierwsza licząc od róży odnoga
i opierak trzecia licząc od róży odnoga,
odnoga bojowa w czas cichego rykowiska
w obawie przed wilkami i wielkim upałem.

Poranny zlot zmartwi się obciętą przez kulę sierścią
a na głos wydry pociągną za rzemień psy.
Zwietrzą trop odzieży niedźwiedzia.

Ogół norm moralnych zaostrzy szable
na chmarę pustorożców, za którą
niezmiennie podąży odpędzany towarzysz.

Ale zamiłowani w polowaniu
nie uczczą należycie na rogach i trąbkach
padania w ogniu, ustaloną melodią.

Umilkną na dźwięk czterech części
pieśni tokującego głuszca w swobodnym wykonaniu,
gdy ten europejski przedstawiciel grzebiących,
głuchy na wszystko prócz dzikiej miłości
swego ciemnego gatunku, zejdzie spokojnie
z drzewa noclegowego.

Wtedy też karawan pełen martwych zajęcy
przewróci się w miejscu grząskim, gdzie leżą
nielotne kaczki i stare, wyliniałe cietrzewie,
jagnięta muflonów i młode daniele.

I nim wypełni się huczka i parkotnia
skończą się nieludzkie toki — dobrym trofeum.

Wtedy król polowania, lękający się ukąszenia,
na własne oczy zobaczy, jak wędrowny jeleń
i towarzyszący mu jarząbek niosą w ciemnościach
cierń iglicy.







Książka i błąd jak sakrament

Nieziemski widok wiosennego nieba
obejmuje podwórko, morze i wysypisko.

Kometa zawraca.

Krzywo przysięgasz
i giniesz pod Hastings.







Pył

Pył drogi wzbija się i przykleja, wiruje i spada na świat
razem z pyłkami roślin prerii i zapachem zwierząt.
Czasem jest samym westchnieniem, rzewną pozostałością
wielkiego kamienia, z którego powstał, nim obrócił się w proch.
Zupełnie jak ktoś, kto odszedł w nieznane i nie pamięta już
drogi ani ramienia, które wspierał, a które dawało mu
poczucie istnienia wobec drugiego, identycznego człowieka.
Z nim i innymi zwykł wędrować i trudzić się do wieczora.
Teraz żyje w rozproszeniu. Pył klei się od łez porannej rosy,
szemrzą trawy. Samotny bizon żywi się przy drodze,
aż nadjeżdżają samochody i stają przed nim na baczność.
Bizon łypie krwawym okiem i majestatycznie
przekracza szosę, nie zważając na wzruszonych ludzi,
którzy gapią się w jego kark i zad, aż znika za linią lasu.
Wtedy samochody ruszają po nowe wrażenia. Jednak beznamiętnie
przemierzają Wielkie Równiny — ziemię Indian Lakota.
Grunt oddycha tu równo, spokojnym tonem, aż do Badlandów,
gdzie nie ma już wytchnienia, tylko susza, kaniony i skalne fortece.
I sen o najgorszym oblężeniu. Samochody zatrzymują się
przy szklanych gablotach, które kryją szczątki hienodona
i innych równie śmiertelnych dinozaurów w miejscach
ekshumacji, czyli ich miejscach na ziemi, która
stała się dla nich kryptą aż po nasze muzealne czasy. Ale
tysiącletnie wykopaliska bywały potem witane ze łzami,
każda czaszka z zębami, kośćcem kręgosłupa i pęcinami.
Za złymi ziemiami pył nabiera koloru — różu ziem rzadkich,
samochody zatrzymują się pod motelami, żeby ochłonąć.
Pasażerów, którzy przywieźli ze sobą bażanty, spotyka
nieprzyjemna niespodzianka — wyraźny zakaz mycia
bażantów w wannie. Niektórzy są więc niezadowoleni.
Ich bażanty będą musiały poczekać na bardziej liberalną
łazienkę. Samochody pędzą dalej w stadach, z których jedno
szuka patriotycznych wrażeń. Na Mount Rushmore flaga
jest spuszczona do połowy masztu. W tym dniu
składają do grobu żołnierza zamordowanego w Iraku,
który mieszkał w stanie Południowa Dakota, a może stamtąd
także pochodził. I czuje się jakiś ból w powietrzu, jakby kłucie.
Aleja flag stanowych prowadzi do punktu widokowego,
z którego można podziwiać kamienne spojrzenia wielkich
prezydentów. Na kolumnach, pod każdą flagą, widnieje
rok i numer kolejności przystąpienia stanu do Unii. Pierwszy
Delaware, co dziwi niedokształconych, którzy nigdy nie lubili
historii, nie doceniali jej nauki ani mądrości tylko co najwyżej
jej skutki, ale te najbardziej aktualne i obowiązkowe.
Jednak w Rushmore można doznać wewnętrznej,
obywatelskiej przemiany, tak głoszą dumne transparenty.
Chyba, że kogoś interesuje głównie shopping to może zapaść
na dłużej w sklepie z pamiątkami z Rushmore, wśród których
najmocniej zachwyca szklana choinka. Geometryczny design,
artystyczne przeniesienie obrazu igieł w cięte kwadraty szklane,
zielonomorskiego koloru, poprzetykane wzdłuż pnia małymi kostkami,
największe na dole, zmniejszające się ku górze, aż do gwiazdy
kryształu czubka, ale co najważniejsze skręcone względem siebie,
o niewielki kąt, tak że boki sąsiednich płytek, będące
kolejnymi piętrami gałęzi nie są nigdy równoległymi.
Choinka nie ma związku z prezydentami, ale z ziemią
Rushmore wysadzaną sosnami. Za to uczy i bawi kieliszek
do prawdziwej wódki ze złoconymi brzegami, różową
metalicznokrzemową zewnętrzną powierzchnią
lustrzaną i wnętrzem takim samym, tylko niebieskim,
na którym widnieją złotą farbą namalowane głowy
amerykańskich prezydentów: Waszyngtona, Jeffersona,
Lincolna i T. Roosvelta, który powiedział, że sekret
życia polega na tym, by robić to, co się da, za pomocą
tego, co się ma, i tam, gdzie się jest. Więc jest ten
kieliszek z sekretem dla zuchwałych miłośników
pamiątek i niespodzianek. Jednak to nie koniec wyprawy
do ciekawych sklepów. W Wyoming czekają jeszcze
ozdobne miniatury gipsowe kapeluszy kowbojskich
i plastikowe bizony. Samochody pędzą dalej
na dzikszy jeszcze zachód, przez szybkie Rapid City,
Big Horny i kanion Tensleep. Gdzieś po drodze kelnereczka
z fioletowymi, obdrapanymi paznokciami podaje wino
w czerwonych plastikowych kubkach do wody. I jest
nielegalne spożycie przy legalnym stoliku, stojącym
na chodniku. Stróże prawa mogą się przyczepić i ukarać
grzywną szefa kuchni, który wygląda jak Big Mario,
za zewnętrzną sprzedaż za murami i za zepsucie wizytówki
miasta, jaką jest skrzyżowanie. W tym samym mieście,
czy to może być przypadek (?), dwa śmiałe jelenie
patrzą kontrolnie turystom w oczy, czy na nie doniosą,
czy może jednak nie. Oszacowawszy zdolność do donosicielstwa
jako niewielką, beztrosko włażą do prywatnego ogródka, żeby
pożywić się warzywami i kwieciem rosnącym solidnie
w równych grządkach. Jest doza nieuczciwości w przyrodzie,
z którą turysta się godzi, kolaboruje, a nawet z niej korzysta,
choć lepiej by było, gdyby np. posłuchał wykładu
o „Historii wspinaczki na Devil's Tower w opowiadaniach i piosence”
ale on nie, on woli podziwiać spacerkiem żebrowania szatańskiej skały,
wiekową nieścieralność magmy, karmić zdemoralizowane
pieski preriowe i jechać dalej. Zabiera tylko swój samochód.
Nie brak po drodze wygód i atrakcji: przyjaznych moteli
z pokojami dla niepalących i dostępem do sieci, a także
niezliczonych baz śniadaniowych z wyśmienitym stekiem,
zasmażanymi ziemniaczkami i jajkami w optymistycznej formule:
sunny side up i oczywiście kelnerkami — tymi hożymi, przemiłymi
dziewczętami, które mają dla Ciebie mnóstwo serdeczności
i zainteresowania przebiegiem Twojego posiłku i czasem nawet
któraś nazwie Cię: sweetie. Aż chce się żyć i nie odjeżdżać.
Ale trzeba dać się wyjeździć samochodom. Niech brną przez parne
leśne tunele, przez matową prerię przetykaną zielonoszarą szałwią,
wśród prekambryjskich gnejsów, omijając nierozpoznawalną padlinę,
drogami poprowadzonymi w szpalerach sosen, obok ciekawskich,
obojętnych saren, poprzez rezerwaty Indian i góry Shoshoni,
doliną Wind River i przez tereny pustyni. Samochód musi jechać,
aż dotrze do płaskich pól i ściany Grand Teton i Mount Moran
z czarną inkrustacją i śnieżną kotliną. Tam turysta traci oddech
i kłania się z wrażenia wielkim górom, które podchodzą
pod same domy jak wielkie zwierzęta do zadbanych ogródków.
A propos: w okolicach Jackson pan Henderson miał fatalny wypadek.
Został tej wiosny poturbowany przez niedźwiedzia grizzly,
na własnym terenie. Po prostu wyszedł na spacer ze swoim psem.
Grizzly normalny i dobrze w okolicy znany, pożywiał się padliną łosia,
który musiał zdechnąć na terenie pana Hendersona. Zachował się jak
prawdziwy niedźwiedź, bronił jedynie swojego pożywienia.
A Pan Henderson trafił od razu do szpitala i teraz wraca
po ciężkich ranach do zdrowia. Grizzly jednak został odstrzelony.
Takie są zasady. Wszyscy współczują Panu Hendersonowi
i jego rodzinie, ale nie wiadomo dokładnie, ile leżała na jego
prywatnym terenie padlina, którą Pan Henderson powinien był
natychmiast zgłosić lub własnoręcznie usunąć. Historia
ta przestrzega turystów przed padliną, która może być pożywieniem
zwierząt i ceną ich życia. Jeśli ktoś jest bojaźliwy,
powinien raczej jechać do Yellowstone przez łąki rozświetlone
zielem ognistym, astrami, koronką królowej Anny, lnem
i dziką pelargonią aż do wulkanicznej ziemi bulgoczącej błotem,
dymiącej siarką i parą wodną, z wzdychającymi gejzerami.
Jakby ktoś zakopał pod ziemią piece i czajniki, jakby życie miało
wulkaniczną wersję podskórną i mocarną, a na wierzchu
kwitnącą w gorącej wodzie kolorowymi algami albo trawą
wyrastającą z wapiennego mleka. Pożar, który trawił Yellowstone
przed laty, wydaje się mieć magiczny związek z podziemnym
ogniem. Pozostawił kilometry spalonych pni sterczących jak pale
wbite w dno coraz głębszego, zielonego jeziora, złożonego z młodych,
ambitnych drzew. Podobno jest jakaś przedsiębiorcza sosna, która w ogniu
zamyka szyszki i po pożarze pierwsza się wysiewa i szybko rośnie.
Ale jakże niezłomne są te martwe pnie, setki stoją jak z kamienia,
a przewrócone tworzą rozległe, zapałczane złoża, jakby niesforne
olbrzymie dziecko rozsypało bierki albo patyczki do liczenia.
Za to gejzery nie są tak stałe jak drzewa, tylko ten jedyny
Old Faithfull, dający pokaz co półtorej godziny.
Można jeść i patrzeć. O czasie wybuchnie całkiem wysoko.
Ale w Norris głupi turyści zepsuli naprawdę fajny, punktualny gejzer
wrzucając do niego kamienie. I był koniec, już się nie podniósł.
Albo inny Vixen działał i przestał działać. Tak mówią strażnicy.
Niech mówią, gejzer MOŻE zaniechać wybuchania, ale
najgorsze jest to, że oni nie wiedzą dlaczego. To denerwuje.
Niewiedza.

Ale naprawdę możesz się wkurzyć dopiero wtedy, gdy na drodze
trzy razy w ciągu kwadransa przekroczysz granicę zlewisk
Atlantyku i Pacyfiku. Wtedy naprawdę nie wiesz, gdzie jesteś,
dokąd płyną rzeki i chociaż naczynia oceanów są połączone,
to Ty jesteś tak daleko, że chciałoby się wiedzieć, którędy
płyną krople deszczu od Ciebie. I jakie mogłoby być

ich szczęśliwe przeznaczenie, gdyby przypadkiem

nie były jak pył.







Pantum roślinny

@}—*`–**,–,``~~~—-
+}}}}}}})——————
——~~~~`'`/'`//'/``//`'``
——`\,—–,/,–`~–{C<

——————{{{{{{{{(~
—`-,-'—-'/—–,~~~((@
——`/,—–,\,–`-~{C<
+D}—-`,–`–,–~~~~~-

—`-,-'—-'/—–„~~~((@
–~**~```~~„—~{{{{((@
>D—–`,–`–,–~~~~~–
`'`/'`//'/``//`'`}}~~~——-.







Jaki korbowód zmienia muśnięcia w rotacje?

Dostałam dziś dowód miłości, a więc jednak ktoś mnie kocha. Mogę mieć
tę pewność, że tak, i nieważne, kto mi go przysłał. Niech to pozostanie naszą
tajemnicą, małym misterium. Bo przecież gdyby nawet to była, powiedzmy —
perfumeria — to miłość jest już dziś udowodniona.

Rzadko spotyka się w życiu dowody miłości, brak na ogół twierdzeń o niej, brak
dobrych założeń i definicji. Miłość właściwie nigdy nie jest stwierdzona, określona
i zasadna, nawet w sentencjach stanu cywilnego.

Podobnie jest z łaską i niełaską losu. Czasem trafia się jej kuriozalny znak
niezwykłe znalezisko w kieszeni, w trawie lub na chodniku. Coś tak tandetnego
jak niebieskie oczko z rumieniem opalu — różowawość perląca się w błękicie albo
jeszcze gorzej: irytujący napis na śniegu z czułym błędem ortograficznym,
przywodzącym na myśl najgorsze dyktanda, lęki szkolne i stres tablicy.

Ale gdy dostrzega się taki okaz — człowiek przyklęka, bo czyta pewne ślady,
a gdy wkłada zdziwioną dłoń do kieszeni — w palcach odgaduje podrzuconą
niespodziankę. Wtedy w jego oku skrzy się legendarna łza, bo opale i perły
przynoszą nieszczęście, okala tęczówkę brokatowym halo, płynnie zmienia
ogniskową. I naraz znalazca, któremu nigdy nie przytrafiło się nieoczekiwane,
hojne szczęście, staje się zabawką wiecznej tęsknoty, która gryzie jak czekoladowy
mus albo gorzka mysz.

O, myszy słodka na ciepłym dywaniku, jesteś w przeciwieństwie.
Jaki korbowód zmienia muśnięcia w rotacje?
Krążenie nad ranem, nad czułym snem i historią kotów.

Bo we śnie, tej nocy lub może poza czasem, w nieznajomości rzeczy uruchomiłam
zdalne karmienie kotów. Karmazynowa wskazówka poszła w górę osiągając
maksimum karmy, co oznaczało śmierć kotów z przejedzenia. Woda w poidle
zagotowała się. Przerażona, widziałam na ekranie koty podchodzące do wrzącego
strumienia buchającego parą i nie mogłam nic zrobić.

Nie wiem, co było dalej. Czy koty dotknęły się ukropu? Koty z mojej głowy:
Samodzielność, Rozkosz, Upór i Wola. Może uciekły jak nie poparzone.

Ale wtedy pojawił się w pamięci miły dowód miłości i nagły pocałunek znad
morza.

(Jaki ty masz związek z prądem morza wokół?)







Absolutnie histrioniczny lazur

na ulicy dzicz astralna i imieniny
w życiu nie widzieliście takich kolorów

w windzie wydrapane:

siostro przyłóż granat do mojego ciała
będziemy trwonić róże pomarańczy
ranna miłość zmieni nas w powoik
który wokół marnej twarzy tańczy

i jeszcze:

nasze Herkulanum nigdy nie przeminie

kiedyś była tu przeprawa, nie wymagająca
luksusowych westchnień tylko gorliwości
teraz w uwielbieniu można wzdychać
i iść w pośpiechu na lody w rożku

bo zenit, bierny finisz słońca
oko wykol śnieżycy







Kwietyzm, błogostan

Kwietyzm to kierunek w katolicyzmie uznający za podstawę życia religijnego
bierną kontemplację. Chcesz wiedzieć więcej — zamów Leksykon Papieży na CD.

Witamy na stronie o kwietyzm. Dziękujemy, że odwiedziłeś naszą stronę testową,
na której badamy popularność słowa kwietyzm. Zastanawiamy się, w jaki sposób
tu trafiłeś i dlaczego akurat poszukiwałeś informacji na temat kwietyzm. Będziemy wdzięczni, jeśli nam o tym napiszesz. Najciekawsze historie zamieścimy na naszej
stronie.

Siedemnastowieczna duchowość katolicka była oskrzydlona przez dwie skrajności:
jansenizm oraz kwietyzm, czyli prądy złożone i dość łatwo zdobywające
zwolenników. Ich przedstawicielom czy sympatykom nie można odmawiać
dobrych intencji czy gorliwości. Jednak tak czy inaczej stały się one bardzo
poważnym zagrożeniem.

Tak w przypadku jansenizmu, jak i kwietyzmu niebezpieczeństwo wiązało się,
(co jest tym ciekawsze, że mamy do czynienia z poważnymi różnicami między
tymi prądami) z rozumieniem Boga i Jego zamiarów wobec ludzi,
a w konsekwencji z rozumieniem sytuacji człowieka. Jansenizm przedstawia status
quo potrzebujących zbawienia ludzi w ponurych barwach. W przypadku
kwietyzmu rozminięcie się z rzeczywistością polega na jej zbyt naiwnym, zbyt
optymistycznym rozumieniu. Kwietyzm to właściwie bierność religijna, błędnie
rozumiana jako wyraz zaufania Bogu, jako właściwa postawa wobec Niego.
Bóg jest miłością bezinteresowną, a miłości przecież nie utożsamia się ani
z lekceważeniem, ani z zupełną pasywnością.

Ascetyzm panował na prawicy, kwietyzm na lewicy. Spór między Fénelonem
a Bossuetem otrzymuje z tego punktu widzenia ogromnie ludzkie znaczenie.
Bossuet dostrzegł w kwietyzmie pierwszą, wciąż jeszcze nieśmiałą i skrytą
zapowiedź katastroficznego pomieszania Boga z człowiekiem, które miało
napiętnować erę nowożytną. Zepsucie kwietystyczne na polu religijnym równało
się zepsuciu demokratycznemu w dziedzinie polityki: jedno i drugie jest owocem
gorączkowego pośpiechu bezsilnego bytu, który, nie mając już sił do walki ani
zapasów, by czekać, spieszył się z realizacją swojego marzenia pełni i szczęścia
bez zwłoki i wysiłku zmieszania go z czymkolwiek.

Kwietyzm i mistyka demokratyczna polegały na pomijaniu etapów w marzeniach!
Zapyta mnie ktoś może, dlaczego wobec tego środkami chemicznymi można
osiągnąć podobny błogostan, do jakiego dochodzą mistycy. Na to odpowiem,
że nie na błogostanie zasadza się doświadczenie mistyczne, ale na tym, że człowiek
naprawdę spotyka się z Bogiem — niezależnie od tego, co odczuwa i czy w ogóle
coś wówczas odczuwa. W nocy ducha spotkanie z Bogiem może — nie musi — być
głębsze niż w momentach najżarliwiej odczuwanej radości. Błogostan osiągany
przez mistyków (nie zawsze zresztą i nie przez wszystkich) jest prawdopodobnie
zjawiskiem ubocznym, uwarunkowanym fizjologicznie, a towarzyszącym
poszukiwaniu Boga możliwie całym sobą i z całym samozaparciem. Nie po to
szukamy Boga, żeby przeżywać błogostany, szukamy Go dla Niego samego.
Natomiast tam, gdzie się używa środków chemicznych, błogostan jest celem
samym w sobie.

Pomimo tak ogromnego i autentycznego zaangażowania artystki, jej utwory
nie niosą zbyt wielkiej nadziei na przełamanie impasu pomiędzy przyrodą
i człowiekiem — a szkoda. Choć jej krzyk jest w całości zasadny i nie wymaga
usprawiedliwienia, to jednak stwarza szansę, by ruszyć sumienie,
by przezwyciężyć panujący błogostan bezduszności ludzi względem natury
własnego pochodzenia. Nie można bowiem przejść obojętnie obok ballady,
w której słyszy się taką deklarację: Ziemia moim ciałem, woda moją krwią,
powietrze oddechem, ogień siłą mą. (…)

Błogostan? Często mnie to ogarnia.

Jak już pewnie zauważyłeś nasz serwis na temat kwietyzm nie zawiera zbyt istotnej
treści, jednak informacje, których szukasz, powinieneś znaleźć na stronach naszych
partnerów lub w reklamach google. Linki znajdziesz poniżej.

Strony zawierające informacje o kwietyzm
— Wikipedia kwietyzm — Google kwietyzm







O ironio głównego nurtu

*Światowy antychryst czy heretyk dzisiejszej doby?*

Chodzi o tzw. koncentrację, hołdowanie szkole rozpieszczania,
nadejście królewskiej przewagi, gdzie każda deklaracja jest zorientowana
i zmierza do tego, by utrzymać stan pełnego odurzenia
lub przynajmniej oczarowania miłosnego uwieńczonego laurem.

Szczęśliwy, intonujący mantrę, gdy problem podobieństwa staje na osi.
Ma on zawsze rację. Nieomal zawsze. Jest konserwatywny,
ale długa jest liczba początkowo wzgardzonych, a w konsekwencji
odnoszących sukcesy, które świadczą o bezwładności.

Patrząc w przyszłość jak w pryzmat, to, czego właśnie oni chcą,
jest groźną receptą na kopiowanie. Jakby psy gończe pytały lisy,
jak je upolować. Jakby początkowo wzgardzeni mówili prawdę,
czego zwykle nie robią, więc nie możesz na nich polegać. Operują
schematami, wykorzystując najniższe uczucia, które powinno się ignorować.

Nie mam nic przeciwko nim. Niektórzy są moimi przyjaciółmi,
a przyjaźń to generalnie dobra rzecz, tylko jak ją pozyskać?
Adwokaci tradycyjnego podejścia zalecają służalczość, poniżenie,
niewolnicze poddanie się dyktatowi — pełzanie w cierpieniu.

Pełzamy więc wciąż z wiarą, że im bardziej będziemy zorientowani, tym lepiej.
A cel, jakim do niedawna była satysfakcja, zostaje zastąpiony zachwycaniem.
Tuż za rogiem czeka oczarowanie, więc zachwyt nie może być daleko.
Czyżby zbliżanie się było czymś złym? To niedorzeczne!

Więcej jednak nie znaczy lepiej. Jedna porcja lodów ok., dwie, trzy,
ale jak przyjaźń zareaguje na więcej? Zdumiona antynastawieniem?
Więc jak ją przyciągnąć i sprawić, by wracała? Czy doceni świeży powiew?
Przyjaźń nie wierzy w każde słowo, jeżeli kiedykolwiek wierzyła.

Odłóżmy więc na bok nasze oczekiwania co do miejsca w jej sercu.
Jest sceptyczna w stosunku do obietnic miłości, szacunku, respektu.
Żadna dawka uroczystej skruchy ani pokuty nie zmieni tego stanu.
Konieczna jest decydująca zmiana wielu „tulących do serca”.

A są odporni na postępy, znają chwyty i doskonale wiedzą, kto jest „królem”.
Co więc pozostaje? Kończyć z aspirowaniem do roli przyjaciela,
nie bazować więcej na złudzeniu, że jeśli będziesz mocno kochał,
to zyskasz wzajemność. To kompletny nonsens.

Lepiej sytuowani porzucą cię i twoje nabożne, rozpieszczające praktyki,
uznają twój cel za prosty. To żaden wstyd. Tak jesteśmy postrzegani
przez większość. Nie obraża to naszej inteligencji, podczas gdy
typowe relacje „I-will-allways-love-you” to działanie poniżej krytyki.

Bądźmy więc dalecy od żartów, w sferach najnudniejszych jak sztuka
i literatura popularna walczmy o zmienną uwagę. Bo każdego,
kto nie potrafi zaistnieć i utrzymać się możemy traktować niepoważnie.
Dziś każdy biznes to show biznes.

Wszyscy jesteśmy w reality TV lub działamy tak, jakbyśmy byli.
To nie margines, czy domena unikających poważnego zajęcia.
Jesteśmy liderami wśród generatorów oblicza naszych czasów,
kluczowymi wśród tych, którzy wpływają na ożywienie miast.

Nienasycone ambicje posiadania marki to antyteza głównego nurtu.
Pozostaje jednak w zgodzie z duchem naszych czasów. Oryginalny koncept,
wyartykułowany przez Newtona i Einsteina oraz ich niezliczone klony,
stopniowo nabrał uniwersalnego wymiaru.

O ironio głównego nurtu, która stale deklamujesz z patosem idee
„zróżnicowania”, a nic się nie zmienia, nie odchodzi od swej centryczności!
Jednak już czas na zmiany. Piękne — czas na zmiany, jakaś alternatywa
dla klasycznego modelu rozpieszczania. Drażnienie dręczycieli,
zamęczanie ich zamiast swatania, jak to robią tradycjonaliści.

Jak dawniej piękne dziewice ostre, by dostać co chciały
rozumieć i dręczyć, stworzyć nieosiągalne i nieprzemijające,
nieśmiertelne najwyższej próby — to najlepsza kombinacja
z najwyższej półki i trudno dostępnej. Pożądana atrakcja w jednym./

Spis i skrót operacyjny w drugim, bo zawsze muszą być skróty operacyjne.
Trudno je komentować jak prezent, który odmawia poszukiwaczom dostępu.
Potrzeba do nich wyczucia, przebłysku losu inspirującego natchnieniem.

Spis nie jest dla każdego, a jeśli oczekujesz, to szukaj gdzie indziej.

(Jego dodatkowa strona odradza czytelnikom lekturę).















(_- | |^ |_ /-\ |\| |) /-\  \/\/ | |) [- ()

|< () ( |-| /-\ |\/| |\/| /-\( |-| () !

|\/| /-\ | |_ () \/\/ /-\

    |< |^ (') |_ () \/\/ /-\















Prestige

Tapczan Prestige i kanapa rozkładana typu wersalka.
Posiadająca funkcję spania i ruchome boczki.
Wybarwienie dowolne.

System Warszawa.

Wypoczynki. Zestaw Szopen i Zestaw June.
Są to meble bardzo modne aktualnie.
Są to zestawy bardzo ciekawe i nierozkładane.
Świetnie się sprzedawające. Zestaw June
jedyny w swoim rodzaju.

Narożniki typu Romuald i Czesław.
W narożniku Czesław może być przedłużany
i kanapa, i róg. Bez opcji spania,
za to w bardzo ciekawej cenie. Komplety Inka i Beata.

Do wersalki Inka oferujemy fotel Inka,
a do wersalki Beata jest również sofa Beata i fotel Beata.
Wersalka Beata wygląda prawie identycznie jak wersalka Inka.
W wersalce Beata skrzynia jest wykończona jak przy fotelu Beata.

Prestige — głównie wykonujemy go w skórze,
ale może być wykonany w ekoskórze.
Na specjalne życzenie dostępne dodatkowo

pufy nerki.







Czy może być coś lepszego niż własnoręcznie wykonany prezent?

Taki prezent ma niezwykłe znaczenie. Sprawia, iż czujemy się jak prawdziwi
artyści.

Walentynki to doskonała okazja, aby sprawić ukochanej osobie niepowtarzalny,
własnoręcznie wykonany prezent. Aby samemu go zbudować, nie potrzeba wiele.
Najważniejsza jest fantazja i chęci. Pamiętając o kilku podstawowych zasadach,
z pomocą elektronarzędzi Boscha bez trudu można wykonać prezent
walentynkowy.

A bez tych narzędzi i pięciolatki sobie poradziły dla swoich gości, policjantów,
wykonały obrazek samochodu policyjnego. Natomiast dzieci ze szkoły
podstawowej nie tylko przygotowały wiersze i piosenki dla księdza Biskupa,
ale i wręczyły mu kwiatki oraz własnoręcznie wykonane figurki z masy solnej.
Ksiądz Biskup wygłosił katechezę o Miłosierdziu Bożym.

Z pewnością miłą odmianą będzie podarowanie własnoręcznie wykonanej
niespodzianki. Dostarczy ona obustronnej satysfakcji, a obdarowana osoba
poczuje, że podarek przygotowywany był specjalnie z myślą o niej.

A oto kilka prostych pomysłów na własnoręcznie wykonane prezenty.

Pachnące drzewko lub wykonany według własnego pomysłu bukiet może stanowić
oryginalną ozdobę. Przymocowujemy do gałązek świeczki i mamy dodatkowy
efekt. Albo wystarczy obręcz wykonana ze słomy, siana lub zwinięte w pętlę pędy
leszczyny, dzikiego wina — po prostu czegoś, co uda Ci się pozginać w kształt
serca. Do tego przywiązuje się za pomocą drutu lub cienkiego sznurka: kawałki
mchu, gałązki świerku, sosny, małe kokardki, mikro-serduszka i pęczki kwiatów
z bibułki. Ładnie opakowane cukierki też się nadają. Można też ukochanej uszyć
sukienkę.

Hiob podszedł do manekinu i zaprezentował go dumnie Lizzie.
— Pięknie będzie wyglądał na Evie…
— Z pewnością jej się spodoba… Własnoręcznie wykonany prezent na Walentynki…
Lizzie z zachwytem przyglądała się koronkowej sukience w kolorze jadeitu.

A tradycyjną kartkę walentynkową można łatwo wykonać własnoręcznie z kartonu
i papieru kolorowego i co najważniejsze nie przyozdobić jej badziewnymi
serduszkami.

Bo własnoręcznie wykonane prezenty mają większą siłę i bardziej cieszą niż te
„kupione w Tesco”.

Walentynki to święto jak święto, komercja taka sama jak podczas Bożego
Narodzenia czy Wielkanocy. Tam ozdoby choinkowe od Chińczyków, tutaj
kiczowate serduszka. Jeżeli nie podoba Ci się to święto, to po prostu go nie
obchodź, nie kupuj pierdoł, raz zamiast radia zapuść sobie jakąś płytę
i przeżyjesz… Nie przepada się za walentynkami, gdy nie ma się zbytniego
powodu do świętowania. Ale nikt nie ma zamiaru narzucać swojego sposobu
myślenia i jeżeli komuś podobają się Walentynki — to niech je świętuje i się cieszy!
Nie ma co wyzywać kogoś takiego od pustaka czy konsumenta komerchy. Bo tak
naprawdę to wszyscy jesteśmy konsumentami, nie tylko w święta, ale i na co dzień.

W święta możemy jednak od czasu do czasu od komercji konsumpcji odpocząć
i na takie Walentynki podarować ukochanej osobie własnoręcznie wykonany
prezent.







Kto się nie lęka, sam jest przerażający

Kolonizować lilie, gdy kwiecień rośnie wysoki,
Gdy oczy rozrzucone wokół, wibrując zbladły?
Więc mąż! Więc miernik! Do zanim już, do zanim
Iść w spust! Ach, pójdźka z piekła w niezniszczalną noc!

Lecz kto weźmie? Kto stracony? Komfort się marudzi
Jeśli jest bez męża. Niezależna jakże wyleczona, niezależna już od zamęścia!
Boża igła pokutna, ledwo oprzeć oczy: skrzypce, skrzypce i już łóżko,
Krwawy siennik, szorstka plama. I ach! Spory, spory strach.

Co, co? Jak, jak ten rąbać lód? Twarz się słania, wtórują refrakcje.
Z grobu wystają dwa kłosy trupa i udokumentowany nóż.
Zabiwszy jak wokalistka, zsiniała na wylot. To jej styl drżenia:
Jak iwa, jak tęcza, a pod nią się kiwa martwe ciało męża.

Więc kto weźmie? I kto straci? Żywy nie zrozumie trupa.
Rzeczenica jest w obłędzie, pan i władca jej się zepsuł w rok.
Och, Samico, Rzeczenico — nie twój smutek tylko zbój.
Różnorodność się zmitręża, głowa śnięta, głowa męża!

Zły sposób żono, nieszczęsna we wnętrzu bagna herbata,
Twarde żądło wieczności, a kaloryfer zabójczy z żelaza.
Gotowość: grób posiać, wegetować kwiatki? Ha! Zsiniał blady
Jak opakowanie, podczas gdy ona oznacza kurtyny krochmalem.

Dlaczego smutek przyszedł jak złodziej? Bóg drobiazgu od niej żądał
W tę noc adiutant spał i nie powstał. Klamka, rykoszet i grzechu rząd!
Ale widz słyszał zakład teatralny. Diabeł posłał kwity krwawe.
Skarbiec wzorów, Rzeczenico. Ach, to bankier, bank i wstrząs!

Ale skoro wyobrażenie złoczyńcy i znajomość z nim skryta,
To są miłej rzeczy zawiadomienia, to nie majak dobrobyty.
Kto się nie lęka, sam jest przerażający i jako żywy nie wejdzie
Na parkiet twardawej wieczności ani w port, który zawiał wiatr.

Rzeczenica ma rysy człowieka, pan jej — typ siebie
Skrycie trzymał łup wojenny. Za miłą kiedyś tęsknił rok,
A siebie wciąż wskrzeszał. Został pokonany winem
Teraz w gaju flora kwiatów kryje jego potłuczone binokle.

Co skryte w zgiełku poronionego życia, kto weźmie? Jak poraniony?
Kto upada w dół nagły, a służący bagna przecinają go żelazem wpół,
by uwolnić od kary i wypuścić w lesistej okolicy śniadość?
Łup mój miła żono, grzech twój niedostatek. Wzdryga się kurtyna.

Ha! Tutaj krew, tutaj nóż pomoże! Rzeczenico grzywnę płać!
Lecz kto weźmie, czyja grzywna? Requiem ducha, żagiel krwawy,
Zakład i rykoszet. Nie masz popełnienia bez przykładnej kary.
Tam gdzie urna lilii rozrzucona leży pan i wieczysta jego nocy marynarka.

A ona, Rzeczenica, dlaczego samotna za nieszczęście się chwyta w chwili odwetu?
Rzuć bojaźń, ośmiel lica, wieczna twa ukradkowość, którą weźmie chwila.
Czyją grzywnę? Chwila głodna jak samotność. Przymkną hazard,
Rzucą wszystko słysząc trupa. Co, co? Jaka wina jest odwetu warta?

Skrwawione plamą pieniądze nie pomogą dokonać odpłaty,
Ale złoczyńcę Bóg obserwuje. Zna on ukradkowość bogactwa.
Trzeba ssać krwi karawan — westchnął bogaty ze łzami.
Nie lękaj się zostawić jałmużnę, bezduszny zastaw do Niedzieli.

Mistrz — wiatr wzniosły i podobny do osoby najbliższej bieli
Ma już wieniec dla ciebie ma, z kwiatów, które grób mój zszyły.
Zły sposób żono zawiesić szkarłat po walce. Naprzód na tamten świat!
Ze zrębu się szkielet wytęża — trzeszczą bagna szeroko w górze.

A tam świat, tam głowa włada, nad nią drzewo, żaba, lilia…
Bo jak pan leżał w grobie bogaty, to go wyniosłe pokryły kwiaty.







Skorpionom możesz zaufać

Jeżeli chcecie zaufać mężczyźnie, lepiej od razu podetnijcie sobie żyły, to moja
rada dla was, młode istoty. Pomińmy sytuację, w której wiedźma zakochuje się
w mężczyźnie. Zaufać ponownie mężczyźnie pachnącemu w ten sposób,
że nie jest możliwa pełna recenzja ani ocena, to jak skazać się na dożywotnią
i powtarzającą się śmierć.

Zaufać jednak na tyle, żeby zaryzykować? Chociaż w drobnym procencie.
Spoczywa na nas jarzmo prowadzenia domu, to czy możemy powierzyć
mężczyźnie dokładne wysprzątanie mieszkania? Na stan dzisiejszy nie. Nie można
ufać mężczyźnie, którego inni nazywają łotrem. Jedyna szansa, to zaufać obcemu,
którego intencje wydają się nieodgadnione.

Ale czy obcy będzie w stanie zaufać kobiecie i uwierzyć jej, że nie jest wiedźmą
i nie ukształtuje uczuć wbrew jego woli? Czy uda mu się pokonać duchy
przeszłości i zaufać tej, którą pokocha? Nawet, jeśli porzuci ona dla niego
wszystkie skrupuły i zaufa, choć nigdy zaufać nie chciała, gdyż zawsze
bała się uwierzyć mężczyźnie, który wyznaje miłość po tygodniu.

Zagubiona pyta na łamach: „Czy jeszcze mogę zaufać urodziwemu mężczyźnie?”
Lęka się jednak wyjść poza skorupę. Bez przyczyny bym się nie martwiła.
Każdy spacer daje nadzieję na iskierkę poznania wartościowego mężczyzny.
A najważniejsza jest dusza i charakter człowieka. Ale jak znów zaufać kobiecie?
Zostaw jej prezent, który dostanie za 9 miechów.

Wartościowym mężczyzną jest ten, który chce poznać twe wnętrze. Mówię tu
o charakterze. Ale bardzo trudno jest budować związek wartościowej dziewczyny
z wartościowym chłopakiem. Spotykam się z naprawdę wartościowym i mimo
że chcę i staram się, żeby nam się udało — nie wychodzi.

Skorpionom możesz zaufać zawsze, jeśli pozwolą na zbliżenie — powiedziała
wartościowa dziewczyna o niesamowicie seksownym głosie.







Banicja podwodna









Co zostaje za rogiem, nie powiewa chusteczką,
nie wywiesza białych ani czarnych flag.
Co nabrzmiewało tłuszczem, rosło w trawach,
stężało w padliną i ciemno jest jak przed burzą.





Dziewczyny kołysały biodrami
w takt czytania poezji, a wiara
marnowała się od niedzieli.
Namówiona do głupoty lespedeza
straciła wszystkie najlepsze trójlistki
i wyczerpały się stare korowody.
Ktoś miał zawał w wyjściu awaryjnym,
ktoś wołał na pomoc przeznaczenie.
Zostało mi pięć minut na ucieczkę,
ale wykorzystałam cztery.

Rytm opuszcza zapomniane jednostki,
pływające wśród ogłupiałych słupów,
gdzie prędzej można usnąć niż położyć kamień.
Miałam zestaw oczu szklanych i raz wygrałam
w „małego sadystę”, choć starożytny żeglarz
doradzał mi w sprawach mapy i deszczu.

Potem bity amen pakowały się manatki,
żeby nie zapomnieć niczego, co może się
przydarzyć przed nowiem.

Położyłam cyrkiel na szali. Ważny język
ani drgnął. Radosne, podwodne komunikaty
urywały się w połowie. Bo nim zdołał się
zrozumieć koniec z początkiem,
na brzegu wyłączano urządzenie.







Sportowa propozycja

Sportowa propozycja w nocnym liście i czuła odpowiedź: sio do łóżka! I dalej
milczenie — w domu, jako poeta. Nienawykła do twardej ręki wygląda ładnie na
rozkładanym krzesełku, w przejściu widziana czułym kątem oka, gdy na scenie
patroszą się same primadonny.

30 lat czarnej dziury w poezji polskiej i rodzi się kolejna. Banalne jak drobnolistna
mgła zmienia się w szadź igielną. Ten wieczór nie był dobry, tylko chłodny. Miałeś
brokat na ustach, który śmiesznie lśnił. Podobno zostało nam pięć lat w ciemnej
energii, w podejrzanym, skalarnym polu, i zaraz klasycznie odezwie się puenta
urodzonym w niedzielę i tym, którzy lubią pisać w łóżku.

Namierzam czas i buduję trzy razy to samo zdanie. W faktach mam krach
równoczesności i miłość, która obraca się w posępną stałość. Będzie wypalona do
końca, zanim zakwitną mroźne mgły. Obojętnie jak zawirują blotki. Użyj więc
jeszcze tego cudownego wołacza, a będę Cię wspominać w małej zaspie, w drodze
do ciepłych źródeł, na której znów zepsuł się autobus.

Myśl o mężczyznach, poszukujących partnerek rzetelnych, nie daje mi w spokoju
wytrwać w rzetelności.







Za życia nikt

Za życia nikt nie wyruszyłby w wyboistą drogę z kobietą, która przez ubranie
sprawdza jednym muśnięciem palca sztywność kręgosłupa, choć jest on
najpewniejszą linią ludzkiego ciała. Nikt za nią by nie pożądał, nie śledził jej
posunięć nawet do najbardziej zaawansowanych pozycji. Samo życie dałoby jej
radę i prelekcję na temat przeżycia, czyli samotnego doświadczenia i przetrwania.

Radosne komunikaty nietrafiające do celu, ale błogosławione ich lotki znaczone
uczuciem, które grzęzły w trawie, choć ich nie znalazł tam ani jeden uśmiech.
Widoczne były jednak kątem oka jak spadające gwiazdy, wśród sennych pyłków
i baniek mydlanych, które wypadały z wysokich pięter, wydmuchiwane przez
dziecko, badające z przejęciem długości ich życia i krótkiej przygody.

Mimo obojętności liczbowej i niedoceniania na co dzień skarbów sztuki
całkowania, z pomocą nadeszła niezawodna ekspertyza — statystyczny rozdział na
trafione i niezatopione, których nikt jednak nie obserwował dalej. A te, które nie
chciały tonąć, żeglowały niezbicie w stronę chóru i nikomu nie chciały się
tłumaczyć, jak człowiek śpieszący na próbę generalną, który po drodze nie chce
nawet słyszeć przechodniów, bo oszczędzał głos już w windzie i przedpokoju,
żeby go wydać z siebie w ostatecznym, foremnym wykonaniu, w splendorze
i blasku sceny.

Bo czyż scena nie jest miejscem wiadomości dobrego i złego, sercem i rozumem
zaistnienia, niebędącego przeżyciem, lecz samodzielnym wyczynem — tą mityczną,
wyniosłą woltą, której w ramach aktualnie panującego DNA zazdroszczą zaocznie
nawet nienarodzone dzieci, w tym także te nie poczęte?

Gdyż ten rodzaj istnienia okazuje się najważniejszym z ostatnio proponowanych
wyników płodnej ewolucji, bo ludność myśli nawet, iż jest to rodzaj wiedzy:
że warto poćwiczyć lotki, w wątpliwym celu, żeby następnie z brawurą godną
obłąkanego, w ostatniej chwili pozdrawiając fale, spaść z uśmiechem ze skraju
granatowego klifu. Odlecieć w poczucie niechybnego awansu, pozwalając sobie
na chwilową nieobecność, zużytą całkowicie na twórczą cyrkulację, w wyniku
której znów zakwitną na targach książki i róże, i bzy. A tam już prawdziwe,
czytelne dziewczyny z krwi i ciała spojrzą na kwiaty z nieskrywanym zachwytem.
I stanie się światło, bo odwieczny cel rozbłyśnie im w dłoni.







Magiczne odcienie połysku

Namiętny fiolet i czar purpury, nasycony tajemnicą, niepojętą jak sztuka
równowagi między słodyczą a ogniem. Tchnienie aksamitu w fioletach tysiąca
i jednej nocy.

Fetysze przeznaczone są dla osób dorosłych.

Kto za życia określany był beztalenciem, musiał rzeźbić figurki z masy solnej —
nigdy nie widział promienia. Teraz rozumie i cała jego wiedza staje się aktualna.

Uprawiał okultyzm i, jak wiadomo, lubił duchowość. Odszedł do pentagramu,
choć pasjanse wychodziły mu albo nie.

Podłoga w kuchni nie ma łatwego życia — narażona jest na plamy, a także na
wszelkie uszkodzenia np. przez spadające widelce. Duże koszty wynikają z natury.

Na encyklopedii trzeba trzymać porządek.







5 minut

Jednak najgorzej, gdy wpadnie się w oko światła, gdy nagle snop wygarnie człowieka
z przyjemnie przykurzonej nory i każe grać całe pięć minut tzw. jego pięć minut.
Z chrypką i tremą kłania się człowiek wpół i wykonuje. Potem przychodzi czas na
podsumowania, nadchodzą komplementy będące wyrazem pozytywnego
rozczarowania, pytania-zagadki, pojawiające się na wprost równie zagadkowych
odpowiedzi.

Można się przemknąć z powrotem do legowiska i odfajkować, a jednak uczucie
niesprawdzenia się w rzeczywistości lekko niepokoi. Bo martwi to, że chyba się
zapomniało, jak działa jeden uśmiech albo proste słowo połączone z serdecznym
gestem, nie mówiąc już o komplikacjach, które napotyka się, gdy tylko śmierć
zaświta nam w głowie albo poetyczna kruchość i inne słabości, warte dla nas
najśmielszych pieśni. Wiotkie witki łączące nas ze światem, a zwłaszcza te nici
i przewody, które napawały dumą w czasach, gdy było się jednością z jakąś grupą
formującą karawanę, teraz mają sens symbolicznych kresek, nienaostrzonych nawet
strzałkami. Jakby to były jakieś zamierzchłe genealogie, a tamci, niezapomniani
przecież ludzie, dalekimi antenatami, pomieszanymi w zbiorowym grobie
i niebudzącymi żywszych wspomnień ani sentymentów.

I nie jest to problem samotności ani zobojętnienia, raczej braków połączeń prywatnej,
witalnej historii z zewnętrzną telenowelą, bo to słowo najlepiej przybliża scenariusz
rzeczywistości, tej, której udaje się dotknąć, gdy wynurzy się na krótko głowę
z wielkiej wanny, gdy ktoś nas wywoła z sali i sytuacja nakaże nam zachowywać się
odpowiednio.

A prywatna historia ma swój pociągający, pogodny i piękny trakt, który wiedzie przez ulubione krajobrazy, zaznaczone okazami słodkich niespodzianek, gdzie spokojna
miłość jest tkanką światła i nocą nie gaśnie, tylko milczy z czułością i uwagą. Udział bliskich istot jest w nim większy, niż miłych duchów zmarłych, do ich historii się przylega i wie się o nich najwięcej. Od nich też płyną ciepłe przypływy i stałe
komunikaty świadomości. Nie trzeba przed nimi występować nawet pięciu minut.

Gdyż odkąd się odeszło do odległej, niedostępnej jaskini, żeby wypisać na jej ścianie
wiersz do nieznanych bogów lub siebie samego, nie można znaleźć drogi powrotu,
ale wiersz zostaje bezpiecznie w sekretnym miejscu, na zawsze zapisany i na zawsze
nieodczytany, mimo to skończony i pełny jak życie, które trwało na przekór
związkom i motywacjom, a nawet z wątpliwym dla społecznego ogółu pożytkiem.
Praktyczność bowiem jest tajemnicą, zarówno jej mapa, jak i wytyczne.







Dystrakcja

oceaniczna, ten precyzyjny chód w nieznane,
zrzucenie uczuć z niekochliwego języka
na światło dzienne w jakąś jedyną konfigurację
zdań rzutkich i lekkich jak rześkie rozkazy,

romantyzm kawy, jej wyczuwalny napar w wersie
aromat niezmarnowany, bo każe się uśmiechnąć
na myśl o tropikalnej bryzie w zodiakalny
poranek, gdy gwiazdy nikną w słonecznej gali,
a ciało ciepłe i namiętne zbiera się do steru

nie mogąc niczego już napisać we mgle na kamieniu,
ani na stronie piasku, ani w kręgach wody







Obwieszczenie

Człowiek rozbija się o półki z girlandami, tonie w zaułkach po to, żeby w końcu
w uroczystej głuszy odnaleźć obwieszczenie, które być może wisiało w tym
miejscu od dawna, na tak zwanym widoku, a które w procederze wytrwałych
eliminacji i koncentracji na migotliwych obserwablach, co mila potykając się na
drodze o kamienie węgielne, przeoczył chcący albo i nie, ze ślepą premedytacją
lub dlatego, że był gapą od urodzenia. Może nawet gdyby wyrżnął głową
w obwieszczenie, nie dostałby przedwczesnego oświecenia.

I teraz u kresu wykorzystanych możliwości stoi i czyta jak ktoś, kto zdawał
egzamin na studia dzienne. I okazuje się, że wszystko się zdawało i było na nic,
a w gruncie powszechnym rzeczy każdy czarny szlak albo choćby na niego pomysł
nie nazywał się inaczej niż bolesny powróz do nierozwiązania. Więc cóż mu
pozostaje w tej malkontentnej klaustrofobii, w tej nadętej sferze notorycznego
przesądzenia, w napuszonym inflacją kosmosie, który udawał tylko klasyczny
niedeterminizm i skomplikowanie. Jakaś kwiecista beletrystyka, bukiet poezji
kobiecej czy może rozpaczliwie zapoznawczy wieczorek?

Żaden projekt mu nie wystarczy, tylko czysta radość — różanopalcy uśmiech
niebios. Radość, która trwa i jest prawdziwym bohaterstwem, słodycz zaś i rozkosz
bezcennymi darami niezrozumienia. I tu lekceważymy wszystkich posępnych
belfrów chorych na rozmaite formy przymusu, racjonalizm i prężne nerwice.
Wszystkich za jednym hurtowym zamachem. Nie szkodzi, że byli naszymi
wychowawcami, że starali się nam wpoić prawidłowe zasady życia i współżycia
oraz pojęcia świata w zarysie i że dotąd należycie okazywaliśmy im na pozór
wielki szacunek. Ich nauki nadają się na podpałkę zdarzeń, a my nie jesteśmy
piromanami. To oni zresztą oduczyli nas zabaw z ogniem, dusząc w nas każdą iskrę
zainteresowania płomieniem, choć niektórzy z nas chcieli w przyszłości zostać
prawdziwymi strażakami.

Więc starliśmy się i staliśmy się jak dzieci od wielu pokoleń, ale zdecydowaliśmy
jak ludzie dorośli nazwać to miejsce od nowa niekońcem wbrew kwaśnym
sugestiom, że trzeba się ze sobą szczerze rozprawić i przyznać do globalnego
błędu, a następnie zaakceptować. Pokochać siebie w najtrudniejsze dni. Zatem
niekońcem, tylko miejscem własnym, ponieważ mieliśmy władzę w oczach i dar
zapomnienia. I to my wywoływaliśmy najbardziej spektakularne i skandaliczne
rezonanse, nie jakieś podziemne maszyny i dlatego po wszystkim nazywaliśmy się
już całkiem inaczej, więc cóż mogło nam zrobić to albo inne miejsce lub czas.

Proszę bardzo o więcej zagubionego czasu. Oto ewolucja w czasie — potężna
operacja na obrazie natury w walce z jej niezłomnością. Oto też postępujący
akompaniament i krąg światła na naszej scenie, a na niej nasz ulubiony bohater:
w zaślepieniu ewolucji w czasie — legendarny romantyk, beztrosko zakochany
w muzyce i w tym stanie niezdolny do najmniejszego smutku, do żadnej
przedżałobnej refleksji, choć czujący na twarzy żar za grzechy.

Oto on w obliczu obwieszczenia staje na palcach pod kolorową banderą
najświeższych, zbuntowanych orchidei i rzuca w świat flagę z promienia jak
oszczep, finałową flarę wielkiego koncertu. I podpisuje się pod nim jakby miał
na wszystko pieczątki urzędowe, grzecznie w prawym dolnym rogu,
mrówkowatym charakterem pisma jako
Ja — Twój mały niezmiennik.







diOda do miłości

Złotko, ma się na końcu języka tę noc drżącą, przerywaną snem i pierwszym
ochłodzeniem. I jakże bezładna jest w niej radość z wątłego istnienia, jak dotkliwie
cierpka tęsknota. Powiew i ostatnia pieczęć lata, czuła jak pocałunek w trzech osobliwych
częściach, rozpływają się po wierzchu w tętniącej pamięci.

Śliczności, siły zbierają się na nieznane przejścia, podobno są nowe bariery w nowiu
miłości. Gdzieś jednak przebywa się z pewnością, w nieruchomym wzruszeniu i
wyczekiwaniu na starcie albo na zupełny rozpad. Czucie jest mocne i wyraziste niczym
samotność w najtkliwszej rozkoszy, w którą tylko bezwzględny kochanek posyła bez
wahania. Czy to należy jednak traktować jak zamach? A jeśli czeka na dnie?

I nagle coś lub ktoś wybiega zza zakrętu. Jakaś obleśna gra wstępna ma miejsce na
scenie, jakieś cudze amory. Brzydko pleść warkocze. Bił ją po dupie i tak nagle zasnęli.

Matryca Oriona, prosty gwiezdny wzorzec nie był źródłem najmocniejszych wspomnień.
Bardziej przyroda — liście starannie układane warstwami, zrzucane żakardy gałęzi i klisza
miłości, jej wczesny semikontynent, odkryty samotnie, cały w kolorystycznych
gardeniach, wiciokrzewie i zawiniętych hortensjach.

I jeszcze te natarczywe dźwięki z mętnego gramofonu, stres dnia, w którym koszt zabił
transakcję z największą aglomeracją i pierwsze, niezawodne oznaki płonicy. Twarda
w każdym języku tratwa z niekruszonych kości jawiła się jako jedyny, lakoniczny ratunek
przed żarłoczną przepaścią, która sama chciałaby przywitać gości wygodnym, krótkim
lotem i twardością dna.

Ale może pod jej wiekiem jest jakaś kolonia? Och, tak. I rozbrajający dwukropek świata
i nienapisana jeszcze dioda do miłości.







Przyjacielskość tego mężczyzny

nie ma nic wspólnego z braterstwem rany, odniesionej w boju.

Och, zabawmy się z patosem! (Koturn poturlamy).
Dość podpierania ściany, która stoi krzepko.
Będę się metaforyzować (serio) i fosforyzować
na wyżynach skali, głosić będę też parafrazy
biblijne, a jak sobie sięgnę, zadam się z materią.

Z losem (przeznaczeniem) będę tylko spółkować (Piękne plany!) pośrednio.

Na aforyzmy nadejdzie też moja godzina.
Najpierw będzie je ćwiczyć najbliższa rodzina,
a potem już czytelnicy, co masowo łakną
wiedzy, którą wypowiada się łatwo. I skrótowo.

W skrócie myślowym. Bo myśl owym czytelnikom
jest na co dzień potrzebna jak bułki i masło,
także świetlna moc poezji (i słowa poety), gdyby słońce zgasło.

Więc moje zapytania: dlaczego, jak, komu, po co?
Przydadzą się wszystkim jak nie wiadomo co.







Zeszyt do ćwiczeń z botaniki ogólnej

wrębiasto ziemnozwrotny kochanek
i jej szklannoguziczkowa sukienka
w zefirowoliliowym cieniu
jak pięknobarwna głownia skłania się
w dotyku obłączastych palców,

dęta, żółta forma
krucha turkaweczka ametystowostronna
w szerokim ujęciu

ostrygowaty potwór bez skazy na sumieniu,
wielkolubny, wypaleniskoworozciekliwy
gromadzi w sekrecie bezsprzączkowe koronki
płaskie, mokre kamienie i trutki gruszkowonne
na liściolubne, gorzko pachnące

pelargonie







Marathon de Paris, 15 kwietnia 2007



P.

Maratończyku, który znasz wszystkie typy lotnisk
i wiesz, gdzie są na nich ukryte gniazdka, z których
można doładować komórkę, wygrałeś dziś mękę
różowych balonów.

Czas stoi przygotowany na wszystko.

My już nie, żadne tu schronienie, żaden list.
Tylko śmiertelna czułość. Tak to się przędzie,
gorzka dokumentacjo, słodka marcepanno.
Arcynędza: nagi ślimak wikła się na lodzie i po wierzchu.

Miękko wypełniam formularz, żadnych uchyleń.
Zdrowiej, uważaj na czułość. A jeśli zobaczysz dziś Kair
w egipskich ciemnościach, wypatrz dla mnie
na południowym niebie srebro gołębia i kruka.

I jeszcze kil, rylec i żagiel.







Moment słabości

Moment słabości wydaje się najodpowiedniejszy do napisania testamentu albo
choćby spisu posiadanych rzeczy, rozsądnego zagospodarowania reszty dna
i zestawienia najbliższych przyjaciół. Jest też dobrym momentem zapomnienia,
zaniedbania, jak to się robiło zawsze z nieznaczącymi wartościami. Ale także
szczególnej wymowy, nie wobec skromnych dokonań życia, lecz wobec
śmiertelnego zadania, które zawsze kusiło migotliwym światłem, mrugającym
nawet czasem na człowieka z wyrazem bezpośredniego porozumienia. I choć nie
każdemu jest dany ten moment zdziwienia, że to już teraz, że kończy się krótki
pobyt, po którym nie będzie już wakacji nad ciepłym morzem, o ile w ogóle
wakacje będą miały znaczenie, to można wykorzystać któreś piętnaście minut na
niezobowiązujące wyobrażenie sobie tej niewątpliwie ciekawej przygody.

Każda marność zyskuje na czułości, która ją ocala, która ją składa w harmoniczną
jakość. Przecież wierzchołek góry lodowej nigdy nie opowiadał podwodnej historii
góry, choć uważał się za koronkę trwałości — za szczyt istnienia, bo mocował się
z pogodą, z wiatrem, śniegiem i gradem, a także z rzewnie rozmywającym
deszczem i permanentnie natarczywą falą.

Więc obraz całości ma moc redefinicji. Słabość, ta przerażająca wątłość, bezwład
powiek obolałych od płaczu i zanik głosu w krtani wydają się mieć związki głębsze
i potężniejsze, od których zależy pomyślna inwersja, jednak nie losu, lecz natury.
Los w rękach przykrych, chropowatych nie toczy się gładko, lecz po piekących
szczelinach. Ale gdy pojawi się zakaz współpracy, banicja, systematyczna trudność
w wyrażeniu paru prostych rzeczy, należy się zdać na czynną niemożność
okoliczności.

Bo to jest najprawdopodobniej stan przygotowania do zmartwychwstania czegoś,
czego istnienia, nie mówiąc o nieżywotności, nawet się nie podejrzewało, chociaż
miało się niekiedy jaśniejsze wizje i intuicję śmieszną do granic radości.

Ale nigdy bym nie pomyślała, że kwestia śmierci może być wmieszana z flanki
w sprawę cudów, których przesadnie się nie obserwuje. Mówi się, że cudów nie ma,
to znaczy są, ale wyraźnie ma ich nie być — jakby miało biednemu człowiekowi
wystarczać posiadanie pewnej fizyczności i poznawanie najprawdziwszych jej
równań, a dostatecznie umilać czas wynajdywanie rozmaitości związków
znaczeniowych.

Choć to z nich może on sobie w odpowiednim czasie ułożyć ważny spis lub krótki
testament (mniej niż 60 stron), albo po prostu zwyczajną, najcichszą opowieść.
Tylko raczej bez poematów.

Bo życie nie jest poezją, jest nowelą.







Dramat Vanessy





Żegnaj miłości.
Moje szczęście — pa!
Witaj samotności.
Myślę, że będę dziś łkać.

Żegnaj miłości.
Słodka pieszczoto, bye.
Och, Pustko?! — Cześć!
Czuję, że mogę dziś zejść!

Diadorius Boudleaux Bryant & Matilda Genevieve Scaduto (Felice) Bryant dla Everly Brothers

Heteroseksualna Vanessa ze łzami w oczach deklaruje wobec kelnerów dramat
bycia porzuconą, a do tego wpędzoną w koszty, gdy jej równie heteroseksualna
przyjaciółka Nola, wezwana niezwłocznie przez despotycznego szefa, pośpiesznie
wychodzi z restauracji, w ostatniej chwili beztrosko obwieszczając Vanessie
niemożliwość powrotu, podczas gdy od dobrych 25 minut jej szeroko zakrojone
zamówienie jest realizowane przez kuchnię, gotującą zawsze dania od zera.

Koszt pełnego lunchu złożonego z: sałaty inkrustowanej gésiers, dania głównego
z młodych kałamarnic i gotowanych topinamburów oraz klasycznie karmelowego
deseru sufletopodobnego — unowocześnionego cytrynowym akcentem (zeste
du citron) spada nieubłaganie na portfel Vanessy, jednak w porę ujęci skargą
kelnerzy okazują jej empatyczne wsparcie i zwykłą, ludzką solidarność:
po naradzie z kuchnią wspaniałomyślnie zwalniają skrzywdzoną przez krewką
kochankę Vanessę, z zapłacenia rachunku Noli, czemu kibicuje i z czego
gremialnie cieszy się personel zmywaka, któremu dania niezapłacone przypadają
do natychmiastowego podziału (wyżerki — na ciepło). Spryciara jest do przodu
o niezłą kwotkę.

Szef-intendent, pedantycznie oddany idei kontroli i oszczędności, podejmuje
z nią nierówną walkę i bohatersko wygrywa — z rozrzewnieniem odnotowuje
stratę w rubryce „Zmarnowane”. Miłość czasem kończy się gwałtownie, w takiej
sytuacji nie można karać porzuconych, powinno się raczej pomagać im w imieniu
sprzyjającego uciśnionym Kosmosu. Włącza sobie najznakomitszy przebój
Everly Brothers i delikatnie nuci.







Drobny wpływ









Ciszy chciałeś i maku,
synogarlicy rozważającej
amfibrach?



Agi Miszol

Drobny wpływ skutkuje anihilacją kurtyny
i w sekundowym blasku rozgrywa się całość
na ufnych, rozpalonych oczach. Spektakl
jak z mordowni: tektonika tępieje, na tronie
światłocieni wznoszą się żyły, a niedołężny
żar bije z faszystowskiej spalenizny.

Jest to jak nagły wgląd w przyszłość, która ma nadejść
i już jej się nudzi za zasłoną. Żadne apokalipsy. Raczej
równość, dolny szlif w tumanie i w znieczuleniu.

W takim stanie idzie się na bezdyskusyjną potańcówkę,
na rytmiczną przyjemność i na coś mocniejszego.
Nie, nie na seks. Seks zmienił się w kochanie.

Jest nieprzystosowany, ale odważnie nie kryje swej natury,
tylko ją dyskretnie uświetnia.


Ciao.







Regulamin

Mieliśmy zamiar zorganizować imprezę studencką, która nie budzi zastrzeżeń
Opiekuna Sali Bankietowej ani Administracji DS. Udałam się więc do osoby
wyznaczonej przez RM do opieki nad Salą Bankietową czyli do Opiekuna Sali P-3
w celu wynajęcia Sprzętu. Byłam mieszkanką DS i RM nie miało do mnie
zastrzeżeń natury dyscyplinarnej, dlatego mogłam to zrobić bez wahania. Sprzęt
były to urządzenia i gry znajdujące się w Sali Bankietowej, z których jako
wynajmujący mogliśmy korzystać w przedziale czasowym — telewizor, bilard,
rzutki elektroniczne i piłkarzyki.

Zgłosiłam rezerwację Sprzętu Opiekunowi ustalając czas korzystania. Odebrałam
klucz i Sprzęt na kwadrans przed czasem rezerwacji. Opiekunowi Sali zostawiłam
dowód tożsamości. Ponieważ jako wynajmujący odpowiadałam za zniszczenia
poczynione przez Gości i stan Sprzętu to ja w czasie korzystania mogłam zezwolić
innym mieszkańcom DS na jednoczesne korzystanie ze Sprzętu znajdującego się
w Sali Bankietowej, jeśli wyraziliby taką chęć.

Dopuszczając osoby spoza grona Gości pobrałam od nich dowody tożsamości
w zastaw, a one dołączając się do towarzystwa sprawdziły stan Sprzętu, z którego
korzystały. Gdy opuszczały Salę przed upływem rezerwacji, zgłosiły się do mnie
w celu odzyskania dowodów tożsamości i przekazały mi użytkowany Sprzęt, który
sprawdziłam.

W Sali Bankietowej mogą przebywać tylko wynajmujący i jego Goście, a jednak
zdarzyło się w czasie rezerwacji wtargnięcie osób nieproszonych. Natychmiast
zgodnie z Regulaminem zawiadomiłam Komisję Dyscyplinarną, Straż
Akademicką, a w dalszej kolejności Opiekuna Sali. Osoby nieproszone nie chciały
się wylegitymować ani po upływie czasu rezerwacji opuścić Sali. Nie mogliśmy
więc po zakończeniu korzystania posprzątać ani zwrócić Sprzętu i klucza
Opiekunowi po to żeby odzyskać mój dowód tożsamości gdyż osoby nieproszone
w dalszym ciągu korzystały ze Sprzętu i utrudniały sprzątanie. Jak się okazało
potem osoby te także nie pozostawiły swoich dokumentów tożsamości na
portierni.

Jako organizator byłam odpowiedzialna za wszystkie uszkodzenia poczynione
przez uczestników imprezy zarówno w Sali jak i w budynku (łazienka, windy,
korytarz itp.). Okazało się, że osoby nieproszone użyły gaśnicy do zabawy,
za którą też byłam odpowiedzialna. Wezwałam Straż Akademicką, która jednak
nie przybywała, więc musiałam się liczyć ze stratą kaucji w wysokości 150 zł,
którą pozostawiłam Opiekunowi Sali gdyż kaucja nie jest zwracana, jeśli po
imprezie stwierdzi się naruszenie Regulaminu Sali Bankietowej.

Wprawdzie złożyłam w Administracji załącznik nr 1 i wpłaciłam 20 zł + VAT,
a także dostarczyłam pracownikom portierni i Opiekunowi Sali dwie identyczne
listy Gości, to nie było na nich osób nieproszonych, które używały gaśnicy na
terenie Sali Bankietowej i korytarza, wskutek czego trudno było doprowadzić
najbliższe otoczenie Sali do godziny 7:00 do takiego stanu, w jakim zastaliśmy
go przed imprezą. A do godziny 12:00 musieliśmy zwrócić klucz do Sali
Bankietowej Opiekunowi Sali bądź osobie wyznaczonej przez Opiekuna,
która miała sprawdzić stan Sali i Sprzętu po imprezie.

Na szczęście o godzinie 12:00 osoby nieproszone były już poza terenem budynku,
ale lista Sprzętu, w jaki wyposażona jest Sala Bankietowa, nie zgadzała się
ze stanem po imprezie. Okazało się, że osoby te wyniosły w ramach zabawy
piłeczki od piłkarzyków i czarną bilę, a ponieważ Opiekun Sali ma obowiązek
dbać o porządek w Sali Bankietowej i prowadzić listę wynajmujących
uprawnionych do korzystania z Sali Bankietowej, dlatego zakazał mi po
zakończeniu imprezy rezerwacji i zgłosił zaginięcie Sprzętu, a także użycie
gaśnicy do Rady Mieszkańców oraz Komisji Dyscyplinarnej.

Wskutek tych działań odebrano mi prawo do korzystania ze Sprzętu, gdyż
stwierdzono złamanie Regulaminu Sali Bankietowej przez moich niby Gości
na czas do wyjaśnienia. Salę Bankietową zapieczętowano plombą wprawdzie
z plasteliny, ale zawsze. Tłumaczyłam, że nie przybyła Straż Akademicka,
a członek Komisji Dyscyplinarnej miał telefon poza zasięgiem. Bezskutecznie.
W tej sytuacji, ponieważ w Sali Bankietowej i poza nią — na terenie akademika,
obowiązuje bezwzględnie wszystkich, także osoby nieproszone Regulamin DS,
więc jedyną moją nadzieją pozostawał Kierownik Domu Studenckiego, który
w sprawach spornych ma decydujący głos.

Udałam się do Kierownika, który stwierdził, że Regulamin Sali Bankietowej
obowiązuje także jego i nie może go łamać, a ze Sprzętu znajdującego się
w spisie dla mieszkańców DS wolno korzystać jedynie na terenie Sali Bankietowej
i po dokonaniu zapisu na listę osób korzystających ze Sprzętu. Nie pomogła
argumentacja, że osoby nieproszone wtargnęły na imprezę zorganizowaną nie
pozostawiając dowodów tożsamości na portierni. Portiernia bowiem
nie potwierdziła tego faktu. Padło więc podejrzenie, iż to ja złamałam Regulamin
Sali Bankietowej i przywłaszczyłam sobie Sprzęt, a także zabawiałam się
z gaśnicą. Kierownik zakończył ze mną rozmowę ostrzeżeniem, że jeśli
nie zaprzestanę mówienia, to Komisja Dyscyplinarna i Straż Akademicka
w porozumieniu z Administracją DS i Radą Mieszkańców dokona przeszukania
mojego pokoju pod kątem piłeczek i czarnej bili, za co i tak będę musiała ponieść
koszty.

Na terenie DS imprezy studenckie mogą być organizowane w każdym dniu
tygodnia, a liczba gości zaproszonych nie może przekroczyć 40, zaś Salę
Bankietową można zarezerwować najwcześniej na 2 miesiące przed planowanym
terminem imprezy.
Nie polecam, gdyż nawet jeśli zastosuje się Regulamin Sali Bankietowej
w całości, to można go nie wypełnić, na skutek czego DS i RM mogą mieć
do organizatora zastrzeżenia natury dyscyplinarnej. Jest to nieopłacalne, chyba,
że ktoś ma naprawdę dobre układy na portierni.







Bibliografia

maj 2008 (chyba, że podano inaczej)

1, 2, 3 numer zdania; Ak. — akapit

Czy może być coś lepszego niż własnoręcznie wykonany prezent?

Tytuł: http://www.dzikie.net/index.php?news=5459 | 3b-5 — http://www.bosch-prasa.pl/informacja.asp?idinformacji=584; EW8 — 04. 06 | Ak. 7 http://forumrpg.nazwa.pl/index.php?s=dbcdod9a730afoa2b7d6ea4be46bb40b&showtopic=1131; Izmael | Ak. 9 — http://monweg.blog.onet.pl/2,D57038440,index.html; Martha | Ak. 10 — http://www.nastolatek.pl/pokaz.php?a=art&ida=3330; 6502

Kwietyzm, błogostan

Ak 1.1 — http://portalwiedzy.onet.pl/6126„„kwietyzm,haslo.html; | Ak 1. 2 — http://www.papieze.pl/slowniczek.php?what=slownik&id=20 | Ak. 3, 4 — http://duchowosc.scj.pl/sympozjum38.html; „Nabożeństwo do Bożego Serca i uczestnictwo w misterium uświęcenia”; ks. dr hab. Wojciech Misztal; | Ak. 5, 6 — http://christianitas.pl/x/modules/articles/article.php?id=13; Gustave Thibon — Duch lewicy i duch prawicy (1940); tłum. Piotr Kaznowski | Ak. 7 http://ww.nonpossumus.pl/biblioteka/jacek_salij/pytania_nieobojetne/025.php; „Pytania nieobojętne”. O. Jacek Salij; 7/03/2006 | Ak. 8 — http://www.zb.eco.pl/zb/58/recenz.htm; „Ballady duszy i lasu”; Ignacy S. Fiut; Zielone Brygady, Pismo Ekologów nr 4 (58)/94, kwiecień '94 | Ak. 9 — http://figamaga.blogomania.pl/?a=pokaz_bloga&id=8969; cyryl

O ironio głównego nurtu na podstawie rozmowy ze Stephenem Brownem http://www.modemmarketing.pl/print.php?pg=arta&magnr=200401&artnr=06; 8/05/2008

Obcowanie z przyrodą przy dobrej zabawie dla przeciętnie wysportowanego turysty

Tytuł: http://www.wojsko-polskie.pl/wortal/document„id,347.html; MON 1 — http://www.zb.eco.pl/zb/154/recenzje.htm; Remigiusz Okraska; „W krainie leśnych ludzi” | 2, 3 — http://www.nadbugiem.com.pl/tips.php?tip=4&tip2=22; „Uroczysko Sterdyń” | 4 — http://dziewietn astakldh.republika.pl/sedlacz.htm; Komentarz do Prawa harcerskiego — hm RP Stanisław Sedlaczek | 5 — http://www.ranczo4x4.pl/oferta.htm | 6a — http://www.narty.pl/index.php?id=301&tx_ttnews%5Btt_news%5D=54&cHash=53854bb9b5; Jacek Tomkiewicz; „Podstawy carvingu” | 6b — http://www.ultimate.pl/show/4,15_impreza.html | 6c — http://www.wcwi.pl/index.php?option=com_content&task=section&id=5&Itemid=49 | 7 — http://www.wcwi.pl/index.php?option=com_content&task=category&sectionid=5&id=74&Itemid=52 | 8 — http://www.ndk.pl/newndk/latozmuzami2001.htm; Igor Marcin Wójcik | 9 — http://www.glosgorecki.msf.opoka.org.pl/ggo9_03.htm; 2/01/2006 | 10 — http://www.naszlaku.pl/dane/prezent/_prez_po/ostrolek/ostrol6.htm | 12 — http://www.sianow.pl/kola_lowieckie/kolalowieckie_wstep.htm; ze Zbioru Zasad Etyki, wydanego przez Naczelną Radę Łowiecką, 1992 | 13 — http://www.varsovia-tours.pl/index.php?page=761 | 14 — http://www.karpaty.pl/kamianna/apiterapia.htm; 2/01/2006 | 15a — http://www.sciagawa.pl/a/611.html; 2/01/2006 | 15b — http://www.zgapa.pl/data_files/referat_2364.html; „Tematy i idee liryki młodopolskiej” | 16 — http://forum.pttk.pl/index.php?co=watek&w=4539; Misiek [62. 233. 138. 50]; | 17a — lisek [212.160.35.2]; | 17b — Rentgen [62. 233. 138. 50]; 18–19 — Piotr Rościszewski [195.82.160.150]

Magiczne odcienie połysku

1, 2 — http://uroda.onet.pl/l30049l„„,safira_magiczne_fiolety,kosmetyki.html | 3 — http://www.tanisexshop.pl/budżet_min_Al.html | 6 — http://newsgroups.derkeiler.com/Archive/Soc/soc.culture.polish/2005–08/msgol327.html | 7a — http://www.quake.t.pl/?page=article&kat=2&artid=835 | 8 — http://kuchnie.host.pl/podloga.html | 10 — http://pl.wikipedia.org/wiki/Wikipedia:Kawiarenka_pod_Weso%C5%82ym_Encyklopedyst%C4%85/Nieaktywni_administratorzy

Mieszkanie Niebieski Klub

na podstawie http://www.centro-vacanze.it/polska/azzurro.html; 21/03/2006

Prestige

na podstawie http://www.meble.pl/pl/26,26/26/strona2,0,0/meblel403.html; 2/01/2006 (opublikowane bez oznaczenia autora)

Regulamin

na podstawie 8/05/2008 download_file.php?fileId=3621; http://www.polibuda.info/art1298

Skorpionom możesz zaufać

Tytuł: http://www.polki.pl/?page=magia_horoskopy_artykul&cmn_id=10000190; 21/06/2006 | 1 — http://demonique.blog.pl/archiwum/index.php?nid=10209382,demonique; 2005–09–22 | 2 — http://7thsea.polter.pl/Czy-Stregi-potrafia-kochac-c6453; Fairhaven, „Czy Stregi potrafią kochać?” | 3 — http://www.miastoplusa.pl/photoblogs/DisplayPhotoBlog.do?id=740146; 21/06/2006 | 5 — http://notatkinamarginesie.blox.pl/html/1310721,2621446,169.html?6; odwodnik; 21/06/2006 | 6 — http://bezsenna.blox.pl/html/l310721,262146,14,15.html?5,2004; bezsenna | 9b http://www.proszynski.pl/asp/fiszka.asp?ksiazka_id=1193; 21/06/2006 | 13 — http://zakupy.wp.pl/Kristina-Ingulstad-Frid-2571–55383.html; | 15 — http://www.mediweb.pl/forums/viewtopic.php/t=7120/postdays=0/postorder=asc/start=5.html; gostik | 19 — http://rozrywka.onet.pl/l,47,8,6786751,20158172,1102305,0,forum.html; PaBaDa | 25b http://barpolsat3.interia.pl/forum?tid=448072&t=TWFnZGEgU211bWluc2tp&c=940; dorota

To regain strength, energy or vitality

14/05/2008 chyba, że podano inaczej

1, 2 — http://ogrody.agrosan.pl/krasnale.html Polski Ogród Internetowy; | 3, 4a — http://wiadomosci.onet.pl/1,15,11,17659407,49636376,2030032,0,forum.html Forum Onetu; Myszka4321; | 4c — http://www.kns.us.edu.pl/slawia/filmy/zliludzienigdyniespiewaja.html; 7/03/ 20 06 | 6b — http://www.kemipol.com.pl/firma.php; | 6c — http://www.biust.pl/info/historia_welle.htm | 7–11 — http://free.art.pl/artmix/archiw_4/1102ak.html; archiwalny nr 4, sierpień–listopad 2002, PRZEMOC, Agnieszka Kłos, Narcyz — m | 12a — http://www.programylojalnosciowe.pl/oferta,relacje,konsumenci.html; 7/03/2006 | 12b — http://www.nowaksvd.opoka.net.pl/center/02rozwoj.htm | 13a — http://centrogaz.pl/jakosc.html | 13b — http://www.hci.pl/badanie_satysfakcji.pdf; Zbigniew S. Wąsik, Barbara Dorożko, Zbigniew A. Kotulski; „Pomiar satysfakcji pracowników w praktyce przedsiębiorstwa”; W „Zarządzenie przedsiębiorstwem w warunkach konkurencji”, Olsztyn 2002, str. 429–438; praca zbiorowa pod redakcją Lecha Nieżurawskiego | 15 — http://igf.waw.pl/index.php?artykuly_akcja=tresc&artykuly_id=41; 7/03/2006 | 16 — http://www.biblionetka.pl/ks.asp?id=24837; „Impresja wyobraźni”; Krzysztof | 17 — http://syntax-error.blog.pl/archiwum/?rok=2003&miesiac=5;syntax-error | 20–21 — http://kobieta.gazeta.pl/kobieta/l,66919,2166941.html; Irena Stanisławska, „Stres mój powszedni”; Poradnik domowy | 22 — http://www.wcwi.pl/modules.php?name=News&file=print&sid=3071; 7/03/2006 | 23 — http://www.us.szc.pl/przeglad_4_6_2005/7xml=load_page&st=9264&op=l&id=3128&gs=&pid=11084 „Prawda i rzetelność naukowa”; Józef Perenc; Przegląd Uniwersytecki (Pismo Uniwersytetu Szczecińskiego), nr 4–6 2005 | 24–25 — http://www.trybuna.com.pl/index.php?sel=arch&date=20050413; „Sto słów”; Wiesław S. Dębski | 26–27 — http://nurkomania.pl/ao822.htm | 28 — http://czame-ptashysko.blog.pl/;czame-ptashysko; wildhoney 2005–12–12;




 Justyna Radczyńska-Misiurewicz

Kim jest ta, która wydaje się chmurą



Rzeczywiście magia oponuje wywołując wrażenia
i okazuje się ze zdumieniem, że kieszonkowa kuleczka
imituje wejście do naszego snu. Och, to, że się można
tam znaleźć wymaga w istocie tylko prześwietlenia.
Dlatego JA poznaje kulę i ją wydrąża, ale który cykl
jest akurat grany, ma szczególne znaczenie.

Duch moralny przesuwa demony po liniach prostych.
Okrążają wszystko, co zaokrąglone i połączone
z portem schronienia. Sam diabeł zaś przesiaduje
w kątach, dlatego nie może sobie znaleźć miejsca
w okrągłych pomieszczeniach.

Tak więc widok jest pozytywnym zjawiskiem
gdyż lustra rozważają postać. I kostka naraz zwija się
w kulę, przypominając sobie o przyjemnościach gry.
Zwija się w doskonałość cyfr, z całych sił w symbol
kolistego miejsca i zgodnie z filozofią kształtów
pozostaje tylko dusza w związku kulistym.
Na drodze indywiduacji i samourzeczywistnienia
wiele z jej wymiarów przenika.

A co zostaje na wybrzeżu trudności: tajny środek
albo mały list, czasem motyw braku lustra
i niemożność odzwierciedlenia emocjonalnej litery
albo drobny liść z drzewa wiadomości dobrego
i zdrewniały pęd drzewa złego.

Tak długo oblicza się, żeby pisać, bo pobudza, co wreszcie miało wystarczać.
I budzi się następny wieczór w późną noc, zanim się sen zamarzy.

Ale zupełnie inne kule śniły się Hildegardzie z Bingen.




 Justyna Radczyńska-Misiurewicz

Zapewne



nie jest strategią pozostania przy życiu,
ani sposobem na hałas. Wytrwałość jest śmieszna,
kiedy wspomina się oczarowane jeziora,
głuche kampanie i brzęczące bory, w których głos
podąża za echem przez całe stulecia. Ząb
czarownicy? Ważne są kwiatki i jeszcze rym
„czas — las”, bo gdy lasy płoną, czas
poświęca też kwiaty na zmarnowanie.
Spróbuj je chronić! Tylko spróbuj je ukryć,
nim gumowe podeszwy przyprą je do ziemi,
możesz latać jak płaski księgowy do kierownictwa
wiele razy. Pięć, a nawet dwanaście. Tren wierszy
i odmian (wyksięgować tren z kwiatów),
jedwab wzniosły jak szron i biały kamień
niech występują w niepamiętnym porządku,
obliczają kolor figur i cyfrę Saturna
w samodzielnym pokoju. Ale ta miotełka!?
Widzisz, jak zdmuchuje płatki w niebo jak ranne confetti,
to wiatr, gdy otwierasz drzwi na niepogodę,
posyła swe najlepsze kwiaty na świat w podskokach.
Nie zbieraj ich potem z ziemi smutnymi rękami.
Patronka wilków i rosomak obrońca
wywróżą ci jeszcze słowny zapał. Nie odpisuj listom,
może maj zaśpiewa. Maj bez uprzedzenia?
Powie nagle, jaka jest rada na pokój i wojnę,
na uciążliwość lotu, na stałość stajennej drabiny,
i jak rozdanie kart, a jak handel rzeczy?




 Justyna Radczyńska-Misiurewicz

Wyśmienita, śpiewana gra do rana



Wieczory z keksem i mandoliną przy dźwiękach
ballady spadającej wody. Czy pamiętasz,
towarzyszyła nam wtedy poezja śpiewana?
(Liryki dużych fiatów, o małych nie mówi się tak)

Zbiera się dziś na pączki, kwiatowy poranku,
zasypiałeś z tajemnicą zmian pogodowych
i napadło nas nagle masowe zmęczenie i docisnęło
powietrze, jak nie lubimy. Takie życie na orbicie.
(A atmosfera na orbicie nie do wytrzymania od pięciu lat!)

Już późna dziesięciolatka w kraterze. Jak kosmonauci
nie stronią od dobrej pobudki, tak my od przepalenia.
Słoneczko odgrzewa drugą stronę mapy. Miło.
Lecz naigrawa się krzepkie życie z piękna materiału,
(którego kosmici używają od lat)

Więc zbieraczku, wycieczko, podążaj cieniem!
W papę kretynkom, niech mają dość na siedem lat.
Ho, ho, kręcą się tutaj lody, bije pianka w uszach.
Trzeba to uczcić i wiać. Bo inaczej znów uczczą tu nas.




 Justyna Radczyńska-Misiurewicz

Nieopanowany



Spróbujmy sporządzić rysunek wiersza
jak na robótkach odręcznych w psychiatryku.
Czytało się układem krążenia i płakało zawsze
na tej stronie, która była niezmienna.
Wtedy świetlica zmieniała się w czeluść.
Po jednej stronie gwiezdny odwyk, po drugiej
apokalipsa i winylowe kwiatuszki na tapecie.

Nic nie było na dnie — żadnej pieśni pod pieśniami,
szukało się wszędzie, lecz nie znalazło. A wyobrażenie
koturnów płomienia niezmiennie przerażało. I te rzeki iskier,
które płynęły za nami, wypalając ślad jak grawerunek na śniegu.
Nie podpływały zbyt blisko, wystarczyło tupnąć,
a ich języki ustępowały jak liście spłoszonej mimozy.

Pełzały korzystając z faktu, że oczy nie otwierają się
z tyłu głowy. Pseudomim kręcił na świat te różne, smukłe ognie,
biegające po śladach wczorajszej komety — w poziomie, by uniknąć kolizji
z taflą jeziora albo nawet z hosanną przeszklonego nieba.
I żeby nie skonać w zenicie, bo kto by tak chciał?
Więc spadały gładko za serdeczny horyzont.

Wyszłam na ten boski pokaz w cienkiej sukience bez rękawów.
Drżałam trochę z zimnego strachu. Więc wymówiłam: dobranoc.

A pomyślałam:
to już koniuszek rewii, nie związanej z życiopisaniem.
Teraz czas na megahistorię i jej wysokie standardy.

Kupiłam czteropak tiktaków z różowym goździkiem diody.

Kasuje się telefony, których nie chce się zastosować,
ale ktoś zawsze podaje ci je do wiadomości w szkicu,
eseju albo szczerym dzienniku. Bo wiadomość to coś,
co ktoś wie i z czasem rozpowszechni.

Jakaś głupia ryba gapiła się na mnie, więc to z pewnością
nie był tuńczyk. One tak się nie zachowują. Ziewała przy mnie.
Tuńczyk jest nieopanowany.

Ja postępuję tak dalej — do wiosny, do jej pierwszego ceremoniału.
Potem będę budować śnieżne podstępy w ogrodzie różanym.
Różnie się mówi, że jest nieopanowany.




 Justyna Radczyńska-Misiurewicz

To regain strength, energy or vitality.



Duże krasnale z lampą to marzenie niejednego ogrodnika, ale niebezpieczeństwo
czyha na każdym kroku. Bowiem źli ludzie obmawiają ogródki wielbicieli
krasnali, natrząsają się z nich. Tacy ludzie zdarzają się w każdej narodowości.
Nie wolno oczywiście generalizować i oceniać po małym procencie ludności
kraju, ale wiadomo, że źli ludzie nigdy nie śpiewają.

A kaczątko i dewiza firmy? Nie występuje w praktyce inne niż brzydkie,
zaś dewizą firmy jest wieloletnia współpraca z usatysfakcjonowaną klientką,
realizowana poprzez indywidualne traktowanie jej problemów oraz zasada,
że klientka zasługuje tylko na to, co najlepsze.

Żyjemy w czasach trudnych miłości i ciężkich, stężonych uczuć. Żyjemy
w czasach niewyrażonych uczuć i ciężkich, stężonych nerwic. Gdzieś pomiędzy
nami rozciąga się oko kamery, pryzmat, przez który patrzymy. Na książki przez
pryzmat recenzji, na filmy przez pryzmat nagród, na ludzi przez pryzmat mediów.
Na rzeczywistość przez pryzmat fotografii.

Mówi się: spełnij oczekiwania klientów, a staną się lojalni i mniej podatni
na działanie konkurencji, ale uznanie zdobyte poprzez spełnienie oczekiwań ludzi
nie jest prawdziwą miłością, a jedynie relacją służącą do zaspokojenia własnych
pragnień kosztem drugiej osoby.

Spełnienie oczekiwań klienta osiągamy poprzez podstawową zasadę — kompromis
z klientem, ale dopiero spełnienie oczekiwań, z których klient w danej chwili
nie zdaje sobie sprawy, może wywołać jego zachwyt.

Bezgraniczny zachwyt? Częste sięganie po książkę dostarcza rusztowania
chroniącego przed wpadaniem właśnie w bezgraniczny zachwyt nad każdym
świeżym odkryciem rusztowania umożliwiającego jego trzeźwą ocenę.

Proust pisał o młodych mężczyznach, którzy pozbawieni wpływu kochanki,
„zostaliby nieokrzesani, gruboskórni w uczuciach, pozbawieni dobroci i smaku”,
powtarzał myśli autora Gilgamesza sprzed tysiącleci — wieczysty zachwyt
Kobietą i Pięknem. Dlatego poranny, szybki seks rodem znad Sekwany świetnie
„ładuje akumulatory” na cały dzień. Naładować akumulatory, czyli odzyskać siłę, energię, witalność. To regain strength, energy or vitality.

A urlop? Bierzemy go, by naładować akumulatory. Dlatego zebrałem informacje
o kilku wyjątkowo atrakcyjnych gatunkach, które spotykamy nad wodą. Także
Profesor zachwycał się pięknem przyrody, kochał jeziora, rzeki, lasy i wszystko,
co daje spokój, ukojenie skotłowanej duszy człowieczej, co pozwala po trudach
pracy dydaktycznej — nabrać sił i naładować akumulatory. Ideał, który byłby
spełnieniem oczekiwań większości Polaków. A jednak braw nie będzie!

Po określonym czasie bowiem ładowarka przechodzi w tryb doładowywania,
który utrzymuje pozostawione w ładowarce akumulatory w stanie maksymalnego
naładowania. Funkcja rozładowywania zabezpiecza przed „przeładowaniem”
akumulatorów nie do końca rozładowanych.

Więc teraz pozostaje mi tylko odliczać dni do chwili, kiedy to znów dane mi
będzie naładować akumulatory w towarzystwie Twoim, a także całej reszty Was,
ześwirowanych fetyszystów.




 Justyna Radczyńska-Misiurewicz

Mieszkanie Niebieski Klub



Wspaniała riwiera i kąpanie cieszy swym niedotykalnym pięknem,
wprowadza w egzotyczny krajobraz: parki, palmy i sosny.

Uwidocznić siebie na złotym piasku i niebieskim brzegu,
gdzie wspaniały żaglowiec wzdłuż wybrzeży ofiarowuje ziemi
różne trasy, pełne odkryć małych krajobrazów.
A jeśli nie małych, to można żądać zwrotu pieniędzy.

Wieże i zamki. Piękny wiew, który wywołuje ciszę.
Bogata rezerwa uprawia tu tradycję i śmiech
w swych Niebieskich Mieszkaniach Klubu z balkonem na morzu
i w solarium, z którego można podziwiać wspaniały świt,
niezapomniany zachód i świecenie kolorów,
sącząc nieustannie oszałamiający alkohol
w charakterystycznej, poufnej atmosferze,
rezydencjonalnej, ale nieco złożonej,
spokojnej, lecz pobudzającej do myślenia.

Gdzie ten gospodarz, co uspołeczni i ubawi? Pilnuje miejsca ułożenia,
gdy artyści estradowi rozkładają instrumenty. Odróżnia nas od ciebie,
zawsze w położeniu panoramy na Niebieskim Klifie, skąd uwidacznia
bilokale i trilokale, widoki nowoczesne i niezawisłe, dobrze zaopatrzone,
wyposażone kąty w pieczenie, usługi, telefon, bierną linię.

Z zewnątrz oni mają wszystko: balkony, ziemię, wzrok, morze i wzgórza,
ale ich mieszkania są jak metalowe puszki. Hydromasaż w ogrodzie
pod kątem dorosłych, wideo gry, wydział obsługi, rozrywki pod kątem salw,
piłka nożna albo tenis, sporządzanie filmów rysunkowych,
świst pong pod kątem dzieci, które trzeba dosłownie wyrzucać na brzeg.
A samemu wmieszać się w żwir i piasek i być piechotą na krętej drodze.

Tylko po co? Gdy zamiast tego można na skraju wybrzeża sentymentalnie
rozkoszować się falą w zabawnym i pewnym swego wyboru czółnie.




 Justyna Radczyńska-Misiurewicz

Najstarszy zalotnik



Najstarszy zalotnik nie ma możliwości emocjonalnych, a najmłodszemu brak
na ogół warunków umysłowych. Ale gdy bezwzględna, stara zrzęda tępieje przez sześćdziesiąt plaż, a jej nieograniczona pretensjonalność nie słabnie w wysiłkach
posuwając jedną za drugą zabójczą nowinę, wtedy kochanków przepełnia nowy,
świeższy zapał. Pasjonują ich odtąd nieme widoczki ogrodów, lista obecności
roślin na rabatach oraz spisy ze stanu szarego nieba.

I choć małostkowość kobiet, uczestniczek magla, tych małodusznych czyścicielek
podłogi wydaje się wyznaczać dno miałkości i ciasnoty, to tym razem są one
zawstydzone. Noszą się z godnością westalek, które mają dość serca w miejscu
rozumu i dlatego potrafią również zamilczeć.

Mocz i zagadnienia jego wydalania są udokumentowane ze skrupulatnością
pacjentów cierpiących na choroby nerek w przeciwieństwie do tych autorów,
których tak dręczyły problemy dermatologiczne. Puentą może być nawet
przedszkolna trauma. Seks jako wytrysk radości nie jest reprezentowany,
raczej jego cierpiętnicze wspomnienie.

Inaczej kotka, pod pazurami gwałcącego ją kota wyje i miauczy z bólu, dopiero
gdy on odchodzi, oddaje się nieokiełznanemu zadowoleniu tej wynikłej
ze stosunku satysfakcji (i ulgi), że on był w niej i z niej poszedł, przeciąga się
i zaspokojona pręży. To jest jej pijany taniec na cześć przyjemności z tego,
że miał ją i skończył.

Kotka zachowuje pamięć czułości pazurów wczepionego w nią kota i mapę
dotkliwej penetracji, którą jej zmysły przeżywają po fakcie.

*



Na ulicy mojego miasta ludzka reklama przestrzega przed zagrożeniami zdrowia.
Człowiek-kufel w sezonie piwnym wprawdzie zachęca do wejścia do pubu,
ale nie dzisiaj. Oto bowiem nadchodzi wróg-papieros, a za nim podąża ohydna
marskość wątroby. Ale kim jest ten facet w białym, brudnym futrze. Pytam:

— A pan za co jest przebrany?
Nieco smętnie mi odpowiada:
— Za cukier.

*



Gdy nie chcę się już obudzić, otrzymuję zdjęcie do popatrzenia na ratunek.




 Justyna Radczyńska-Misiurewicz

Obcowanie z przyrodą przy dobrej zabawie dla przeciętnie wysportowanego turysty



Jednak nie tylko obcowanie z przyrodą i szacunek dla jej praw znamionowały
pobyt w puszczy. Czy zostawiliśmy trasę, tak jakbyśmy chcieli ją zastać?
Czy wykorzystaliśmy w pełni czas na obcowanie z przyrodą? Przez obcowanie
z przyrodą harcerz (harcerka) zbliża się więcej do Boga, który jest Stwórcą tej
przyrody i wszystkiego, co istnieje.

Siedząc w siodle, wszystko wydaje się nam inne, a obcowanie z przyrodą na
grzbietach naszych czworonożnych przyjaciół nabiera innego wymiaru. Także
u podstaw zjeżdżania na nartach leży obcowanie z przyrodą, a jazda psim
zaprzęgiem to niezapomniane przeżycie dla każdej osoby lubiącej czuć wolność
i obcowanie z przyrodą. Bo obcowanie z przyrodą wymaga wiedzy — wówczas
staje się świadome i pełne.

Wędkarstwo to codzienne obcowanie z przyrodą. Plener jest to obcowanie
z przyrodą, jest to zieleń dookoła, jest to woda z tutejszego jeziora, która każdego
dnia zmienia swoją formę, swoją strukturę.

Albowiem obcowanie z przyrodą w bezpośrednim kontakcie i w wydłużonym
czasie człowieka ubogaca i otwiera na nową rzeczywistość, jaką niesie ze sobą
życie.

Nawet jeśli konieczności handlowe zmuszają do solidności wykonania,
to obcowanie z przyrodą wyrabia też poczucie estetyki, wrażliwość na piękno.
Brak zasięgu Plus GSM i obcowanie z przyrodą — to wymarzone warunki do
odpoczynku. A najcenniejszą korzyścią myśliwego jest obcowanie z przyrodą
oraz doznawanie przeżyć łowieckich i radości w gronie braci myśliwskiej.
Gdyby nawet „polowanie” się nie powiodło, wystarczającą nagrodą za
nieprzespaną noc jest obcowanie z przyrodą o wschodzie słońca i wysłuchany
koncert na setki ptasich głosów. Zaś stałe przebywanie w pasiece, spożywanie
produktów pszczelich i obcowanie z przyrodą sprawia, że pszczelarze żyją dłużej i
rzadziej chorują w porównaniu z ludźmi wykonującymi inne prace.

Natura, obcowanie z przyrodą stało się dla pokolenia Młodej Polski ucieczką
od odczuć zwątpienia, znużenia i melancholii, choć Tetmajer patrząc ze szczytu
w dół, by sparafrazować zakończenie wiersza „Widok ze Świnicy…”, dostrzegł
ciemną przepaść, mimo że obcowanie z przyrodą dostarczało mu podniosłych
i pięknych przeżyć.

Albowiem obcowanie z przyrodą w bezpośrednim kontakcie i w wydłużonym
czasie człowieka ubogaca i otwiera na nową rzeczywistość, jaką niesie ze sobą
życie.

— Jak rozumieć pojęcie „wycieczka przyrodnicza”?
— Wycieczka przyrodnicza to obcowanie z przyrodą, ale niestety według
regulaminu to zwiedzanie parków itp., a nie np. odwiedzenie Puszczy
Białowieskiej podczas rykowiska jeleni albo bagien biebrzańskich w czasie ptasich
godów.
— Wycieczka przyrodnicza to świadome obcowanie z przyrodą, tzn. nie oglądanie
kwiatków z westchnieniem, że jest malowniczo, ale szukanie konkretnych miejsc,
roślin i zwierząt w okresie, kiedy są najbardziej atrakcyjne, np. kiedy rośliny
kwitną lub dojrzewają.
— Dlaczego uważasz, że regulamin ma premiować coś, co jest mało uchwytne?

Albowiem obcowanie z przyrodą w bezpośrednim kontakcie i w wydłużonym
czasie człowieka ubogaca i otwiera na nową rzeczywistość, jaką niesie ze sobą
życie.




 Justyna Radczyńska-Misiurewicz

Pantum zwierzęcy



.:'‚'`'`';.___?
<–}——-}—~~~
``>>{'-'}<<``
<‚^-^-^^_^-^‚‚>——//

~~~—{——-{–>
~''===////^^\\////<<—
<‚^-^-^^_^-^‚‚>——//
`;-]]‚|‚|‚|‚|‚/‚/‚/‚/‚‚\‚\‚\‚\\_‚

~”===////^^\\////<<—
”\‚‚>>>>>>‚‚!
`;-]]‚|‚|‚|‚|‚/‚/‚/‚/‚‚\‚\‚\‚\\_‚
_–/\^‚‚(' ')‚‚^/\–_

”\‚‚>>>>>>‚‚!
~~^(”-”)^~~
_–/\^‚‚(' ')‚‚^/\–_
~<,^-^///^\\‚\\—-?~

~~^(”-”)^~~
!—-‚;'`'`'‚`:.
~<‚^-^///^\\‚\\—-!~
``>>{'-'}<<``




 Justyna Radczyńska-Misiurewicz

Polowanie pod pieśnią



Znaczący rozkaz naziemnej kancelarii:
wabić kuropatwy w poszukiwaniu żeru,
zadawać im karmę, a będą się dalej pierzyć
wracając z nocnego żerowiska.

Bo nim dojdzie do pielęgnacji lęgu, łania,
czujna przewodniczka chmary, zobaczy
w zaroślach człowieka nieuzbrojonego.

I ruszy oczniak — pierwsza licząc od róży odnoga
i opierak trzecia licząc od róży odnoga,
odnoga bojowa w czas cichego rykowiska
w obawie przed wilkami i wielkim upałem.

Poranny zlot zmartwi się obciętą przez kulę sierścią
a na głos wydry pociągną za rzemień psy.
Zwietrzą trop odzieży niedźwiedzia.

Ogół norm moralnych zaostrzy szable
na chmarę pustorożców, za którą
niezmiennie podąży odpędzany towarzysz.

Ale zamiłowani w polowaniu
nie uczczą należycie na rogach i trąbkach
padania w ogniu, ustaloną melodią.

Umilkną na dźwięk czterech części
pieśni tokującego głuszca w swobodnym wykonaniu,
gdy ten europejski przedstawiciel grzebiących,
głuchy na wszystko prócz dzikiej miłości
swego ciemnego gatunku, zejdzie spokojnie
z drzewa noclegowego.

Wtedy też karawan pełen martwych zajęcy
przewróci się w miejscu grząskim, gdzie leżą
nielotne kaczki i stare, wyliniałe cietrzewie,
jagnięta muflonów i młode daniele.

I nim wypełni się huczka i parkotnia
skończą się nieludzkie toki — dobrym trofeum.

Wtedy król polowania, lękający się ukąszenia,
na własne oczy zobaczy, jak wędrowny jeleń
i towarzyszący mu jarząbek niosą w ciemnościach
cierń iglicy.




 Justyna Radczyńska-Misiurewicz

Książka i błąd jak sakrament



Nieziemski widok wiosennego nieba
obejmuje podwórko, morze i wysypisko.

Kometa zawraca.

Krzywo przysięgasz
i giniesz pod Hastings.




 Justyna Radczyńska-Misiurewicz

Pył







Pył drogi wzbija się i przykleja, wiruje i spada na świat
razem z pyłkami roślin prerii i zapachem zwierząt.
Czasem jest samym westchnieniem, rzewną pozostałością
wielkiego kamienia, z którego powstał, nim obrócił się w proch.
Zupełnie jak ktoś, kto odszedł w nieznane i nie pamięta już
drogi ani ramienia, które wspierał, a które dawało mu
poczucie istnienia wobec drugiego, identycznego człowieka.
Z nim i innymi zwykł wędrować i trudzić się do wieczora.
Teraz żyje w rozproszeniu. Pył klei się od łez porannej rosy,
szemrzą trawy. Samotny bizon żywi się przy drodze,
aż nadjeżdżają samochody i stają przed nim na baczność.
Bizon łypie krwawym okiem i majestatycznie
przekracza szosę, nie zważając na wzruszonych ludzi,
którzy gapią się w jego kark i zad, aż znika za linią lasu.
Wtedy samochody ruszają po nowe wrażenia. Jednak beznamiętnie
przemierzają Wielkie Równiny — ziemię Indian Lakota.
Grunt oddycha tu równo, spokojnym tonem, aż do Badlandów,
gdzie nie ma już wytchnienia, tylko susza, kaniony i skalne fortece.
I sen o najgorszym oblężeniu. Samochody zatrzymują się
przy szklanych gablotach, które kryją szczątki hienodona
i innych równie śmiertelnych dinozaurów w miejscach
ekshumacji, czyli ich miejscach na ziemi, która
stała się dla nich kryptą aż po nasze muzealne czasy. Ale
tysiącletnie wykopaliska bywały potem witane ze łzami,
każda czaszka z zębami, kośćcem kręgosłupa i pęcinami.
Za złymi ziemiami pył nabiera koloru — różu ziem rzadkich,
samochody zatrzymują się pod motelami, żeby ochłonąć.
Pasażerów, którzy przywieźli ze sobą bażanty, spotyka
nieprzyjemna niespodzianka — wyraźny zakaz mycia
bażantów w wannie. Niektórzy są więc niezadowoleni.
Ich bażanty będą musiały poczekać na bardziej liberalną
łazienkę. Samochody pędzą dalej w stadach, z których jedno
szuka patriotycznych wrażeń. Na Mount Rushmore flaga
jest spuszczona do połowy masztu. W tym dniu
składają do grobu żołnierza zamordowanego w Iraku,
który mieszkał w stanie Południowa Dakota, a może stamtąd
także pochodził. I czuje się jakiś ból w powietrzu, jakby kłucie.
Aleja flag stanowych prowadzi do punktu widokowego,
z którego można podziwiać kamienne spojrzenia wielkich
prezydentów. Na kolumnach, pod każdą flagą, widnieje
rok i numer kolejności przystąpienia stanu do Unii. Pierwszy
Delaware, co dziwi niedokształconych, którzy nigdy nie lubili
historii, nie doceniali jej nauki ani mądrości tylko co najwyżej
jej skutki, ale te najbardziej aktualne i obowiązkowe.
Jednak w Rushmore można doznać wewnętrznej,
obywatelskiej przemiany, tak głoszą dumne transparenty.
Chyba, że kogoś interesuje głównie shopping to może zapaść
na dłużej w sklepie z pamiątkami z Rushmore, wśród których
najmocniej zachwyca szklana choinka. Geometryczny design,
artystyczne przeniesienie obrazu igieł w cięte kwadraty szklane,
zielonomorskiego koloru, poprzetykane wzdłuż pnia małymi kostkami,
największe na dole, zmniejszające się ku górze, aż do gwiazdy
kryształu czubka, ale co najważniejsze skręcone względem siebie,
o niewielki kąt, tak że boki sąsiednich płytek, będące
kolejnymi piętrami gałęzi nie są nigdy równoległymi.
Choinka nie ma związku z prezydentami, ale z ziemią
Rushmore wysadzaną sosnami. Za to uczy i bawi kieliszek
do prawdziwej wódki ze złoconymi brzegami, różową
metalicznokrzemową zewnętrzną powierzchnią
lustrzaną i wnętrzem takim samym, tylko niebieskim,
na którym widnieją złotą farbą namalowane głowy
amerykańskich prezydentów: Waszyngtona, Jeffersona,
Lincolna i T. Roosvelta, który powiedział, że sekret
życia polega na tym, by robić to, co się da, za pomocą
tego, co się ma, i tam, gdzie się jest. Więc jest ten
kieliszek z sekretem dla zuchwałych miłośników
pamiątek i niespodzianek. Jednak to nie koniec wyprawy
do ciekawych sklepów. W Wyoming czekają jeszcze
ozdobne miniatury gipsowe kapeluszy kowbojskich
i plastikowe bizony. Samochody pędzą dalej
na dzikszy jeszcze zachód, przez szybkie Rapid City,
Big Horny i kanion Tensleep. Gdzieś po drodze kelnereczka
z fioletowymi, obdrapanymi paznokciami podaje wino
w czerwonych plastikowych kubkach do wody. I jest
nielegalne spożycie przy legalnym stoliku, stojącym
na chodniku. Stróże prawa mogą się przyczepić i ukarać
grzywną szefa kuchni, który wygląda jak Big Mario,
za zewnętrzną sprzedaż za murami i za zepsucie wizytówki
miasta, jaką jest skrzyżowanie. W tym samym mieście,
czy to może być przypadek (?), dwa śmiałe jelenie
patrzą kontrolnie turystom w oczy, czy na nie doniosą,
czy może jednak nie. Oszacowawszy zdolność do donosicielstwa
jako niewielką, beztrosko włażą do prywatnego ogródka, żeby
pożywić się warzywami i kwieciem rosnącym solidnie
w równych grządkach. Jest doza nieuczciwości w przyrodzie,
z którą turysta się godzi, kolaboruje, a nawet z niej korzysta,
choć lepiej by było, gdyby np. posłuchał wykładu
o „Historii wspinaczki na Devil's Tower w opowiadaniach i piosence”
ale on nie, on woli podziwiać spacerkiem żebrowania szatańskiej skały,
wiekową nieścieralność magmy, karmić zdemoralizowane
pieski preriowe i jechać dalej. Zabiera tylko swój samochód.
Nie brak po drodze wygód i atrakcji: przyjaznych moteli
z pokojami dla niepalących i dostępem do sieci, a także
niezliczonych baz śniadaniowych z wyśmienitym stekiem,
zasmażanymi ziemniaczkami i jajkami w optymistycznej formule:
sunny side up i oczywiście kelnerkami — tymi hożymi, przemiłymi
dziewczętami, które mają dla Ciebie mnóstwo serdeczności
i zainteresowania przebiegiem Twojego posiłku i czasem nawet
któraś nazwie Cię: sweetie. Aż chce się żyć i nie odjeżdżać.
Ale trzeba dać się wyjeździć samochodom. Niech brną przez parne
leśne tunele, przez matową prerię przetykaną zielonoszarą szałwią,
wśród prekambryjskich gnejsów, omijając nierozpoznawalną padlinę,
drogami poprowadzonymi w szpalerach sosen, obok ciekawskich,
obojętnych saren, poprzez rezerwaty Indian i góry Shoshoni,
doliną Wind River i przez tereny pustyni. Samochód musi jechać,
aż dotrze do płaskich pól i ściany Grand Teton i Mount Moran
z czarną inkrustacją i śnieżną kotliną. Tam turysta traci oddech
i kłania się z wrażenia wielkim górom, które podchodzą
pod same domy jak wielkie zwierzęta do zadbanych ogródków.
A propos: w okolicach Jackson pan Henderson miał fatalny wypadek.
Został tej wiosny poturbowany przez niedźwiedzia grizzly,
na własnym terenie. Po prostu wyszedł na spacer ze swoim psem.
Grizzly normalny i dobrze w okolicy znany, pożywiał się padliną łosia,
który musiał zdechnąć na terenie pana Hendersona. Zachował się jak
prawdziwy niedźwiedź, bronił jedynie swojego pożywienia.
A Pan Henderson trafił od razu do szpitala i teraz wraca
po ciężkich ranach do zdrowia. Grizzly jednak został odstrzelony.
Takie są zasady. Wszyscy współczują Panu Hendersonowi
i jego rodzinie, ale nie wiadomo dokładnie, ile leżała na jego
prywatnym terenie padlina, którą Pan Henderson powinien był
natychmiast zgłosić lub własnoręcznie usunąć. Historia
ta przestrzega turystów przed padliną, która może być pożywieniem
zwierząt i ceną ich życia. Jeśli ktoś jest bojaźliwy,
powinien raczej jechać do Yellowstone przez łąki rozświetlone
zielem ognistym, astrami, koronką królowej Anny, lnem
i dziką pelargonią aż do wulkanicznej ziemi bulgoczącej błotem,
dymiącej siarką i parą wodną, z wzdychającymi gejzerami.
Jakby ktoś zakopał pod ziemią piece i czajniki, jakby życie miało
wulkaniczną wersję podskórną i mocarną, a na wierzchu
kwitnącą w gorącej wodzie kolorowymi algami albo trawą
wyrastającą z wapiennego mleka. Pożar, który trawił Yellowstone
przed laty, wydaje się mieć magiczny związek z podziemnym
ogniem. Pozostawił kilometry spalonych pni sterczących jak pale
wbite w dno coraz głębszego, zielonego jeziora, złożonego z młodych,
ambitnych drzew. Podobno jest jakaś przedsiębiorcza sosna, która w ogniu
zamyka szyszki i po pożarze pierwsza się wysiewa i szybko rośnie.
Ale jakże niezłomne są te martwe pnie, setki stoją jak z kamienia,
a przewrócone tworzą rozległe, zapałczane złoża, jakby niesforne
olbrzymie dziecko rozsypało bierki albo patyczki do liczenia.
Za to gejzery nie są tak stałe jak drzewa, tylko ten jedyny
Old Faithfull, dający pokaz co półtorej godziny.
Można jeść i patrzeć. O czasie wybuchnie całkiem wysoko.
Ale w Norris głupi turyści zepsuli naprawdę fajny, punktualny gejzer
wrzucając do niego kamienie. I był koniec, już się nie podniósł.
Albo inny Vixen działał i przestał działać. Tak mówią strażnicy.
Niech mówią, gejzer MOŻE zaniechać wybuchania, ale
najgorsze jest to, że oni nie wiedzą dlaczego. To denerwuje.
Niewiedza.

Ale naprawdę możesz się wkurzyć dopiero wtedy, gdy na drodze
trzy razy w ciągu kwadransa przekroczysz granicę zlewisk
Atlantyku i Pacyfiku. Wtedy naprawdę nie wiesz, gdzie jesteś,
dokąd płyną rzeki i chociaż naczynia oceanów są połączone,
to Ty jesteś tak daleko, że chciałoby się wiedzieć, którędy
płyną krople deszczu od Ciebie. I jakie mogłoby być

ich szczęśliwe przeznaczenie, gdyby przypadkiem

nie były jak pył.




 Justyna Radczyńska-Misiurewicz

Pantum roślinny



@}—*`–**,–,``~~~—-
+}}}}}}})——————
——~~~~`'`/'`//'/``//`'``
——`\,—–,/,–`~–{C<

——————{{{{{{{{(~
—`-,-'—-'/—–,~~~((@
——`/,—–,\,–`-~{C<
+D}—-`,–`–,–~~~~~-

—`-,-'—-'/—–„~~~((@
–~**~```~~„—~{{{{((@
>D—–`,–`–,–~~~~~–
`'`/'`//'/``//`'`}}~~~——-.




 Justyna Radczyńska-Misiurewicz

Jaki korbowód zmienia muśnięcia w rotacje?



Dostałam dziś dowód miłości, a więc jednak ktoś mnie kocha. Mogę mieć
tę pewność, że tak, i nieważne, kto mi go przysłał. Niech to pozostanie naszą
tajemnicą, małym misterium. Bo przecież gdyby nawet to była, powiedzmy —
perfumeria — to miłość jest już dziś udowodniona.

Rzadko spotyka się w życiu dowody miłości, brak na ogół twierdzeń o niej, brak
dobrych założeń i definicji. Miłość właściwie nigdy nie jest stwierdzona, określona
i zasadna, nawet w sentencjach stanu cywilnego.

Podobnie jest z łaską i niełaską losu. Czasem trafia się jej kuriozalny znak
niezwykłe znalezisko w kieszeni, w trawie lub na chodniku. Coś tak tandetnego
jak niebieskie oczko z rumieniem opalu — różowawość perląca się w błękicie albo
jeszcze gorzej: irytujący napis na śniegu z czułym błędem ortograficznym,
przywodzącym na myśl najgorsze dyktanda, lęki szkolne i stres tablicy.

Ale gdy dostrzega się taki okaz — człowiek przyklęka, bo czyta pewne ślady,
a gdy wkłada zdziwioną dłoń do kieszeni — w palcach odgaduje podrzuconą
niespodziankę. Wtedy w jego oku skrzy się legendarna łza, bo opale i perły
przynoszą nieszczęście, okala tęczówkę brokatowym halo, płynnie zmienia
ogniskową. I naraz znalazca, któremu nigdy nie przytrafiło się nieoczekiwane,
hojne szczęście, staje się zabawką wiecznej tęsknoty, która gryzie jak czekoladowy
mus albo gorzka mysz.

O, myszy słodka na ciepłym dywaniku, jesteś w przeciwieństwie.
Jaki korbowód zmienia muśnięcia w rotacje?
Krążenie nad ranem, nad czułym snem i historią kotów.

Bo we śnie, tej nocy lub może poza czasem, w nieznajomości rzeczy uruchomiłam
zdalne karmienie kotów. Karmazynowa wskazówka poszła w górę osiągając
maksimum karmy, co oznaczało śmierć kotów z przejedzenia. Woda w poidle
zagotowała się. Przerażona, widziałam na ekranie koty podchodzące do wrzącego
strumienia buchającego parą i nie mogłam nic zrobić.

Nie wiem, co było dalej. Czy koty dotknęły się ukropu? Koty z mojej głowy:
Samodzielność, Rozkosz, Upór i Wola. Może uciekły jak nie poparzone.

Ale wtedy pojawił się w pamięci miły dowód miłości i nagły pocałunek znad
morza.

(Jaki ty masz związek z prądem morza wokół?)




 Justyna Radczyńska-Misiurewicz

Absolutnie histrioniczny lazur



na ulicy dzicz astralna i imieniny
w życiu nie widzieliście takich kolorów

w windzie wydrapane:

siostro przyłóż granat do mojego ciała
będziemy trwonić róże pomarańczy
ranna miłość zmieni nas w powoik
który wokół marnej twarzy tańczy

i jeszcze:

nasze Herkulanum nigdy nie przeminie

kiedyś była tu przeprawa, nie wymagająca
luksusowych westchnień tylko gorliwości
teraz w uwielbieniu można wzdychać
i iść w pośpiechu na lody w rożku

bo zenit, bierny finisz słońca
oko wykol śnieżycy




 Justyna Radczyńska-Misiurewicz

Kwietyzm, błogostan



Kwietyzm to kierunek w katolicyzmie uznający za podstawę życia religijnego
bierną kontemplację. Chcesz wiedzieć więcej — zamów Leksykon Papieży na CD.

Witamy na stronie o kwietyzm. Dziękujemy, że odwiedziłeś naszą stronę testową,
na której badamy popularność słowa kwietyzm. Zastanawiamy się, w jaki sposób
tu trafiłeś i dlaczego akurat poszukiwałeś informacji na temat kwietyzm. Będziemy wdzięczni, jeśli nam o tym napiszesz. Najciekawsze historie zamieścimy na naszej
stronie.

Siedemnastowieczna duchowość katolicka była oskrzydlona przez dwie skrajności:
jansenizm oraz kwietyzm, czyli prądy złożone i dość łatwo zdobywające
zwolenników. Ich przedstawicielom czy sympatykom nie można odmawiać
dobrych intencji czy gorliwości. Jednak tak czy inaczej stały się one bardzo
poważnym zagrożeniem.

Tak w przypadku jansenizmu, jak i kwietyzmu niebezpieczeństwo wiązało się,
(co jest tym ciekawsze, że mamy do czynienia z poważnymi różnicami między
tymi prądami) z rozumieniem Boga i Jego zamiarów wobec ludzi,
a w konsekwencji z rozumieniem sytuacji człowieka. Jansenizm przedstawia status
quo potrzebujących zbawienia ludzi w ponurych barwach. W przypadku
kwietyzmu rozminięcie się z rzeczywistością polega na jej zbyt naiwnym, zbyt
optymistycznym rozumieniu. Kwietyzm to właściwie bierność religijna, błędnie
rozumiana jako wyraz zaufania Bogu, jako właściwa postawa wobec Niego.
Bóg jest miłością bezinteresowną, a miłości przecież nie utożsamia się ani
z lekceważeniem, ani z zupełną pasywnością.

Ascetyzm panował na prawicy, kwietyzm na lewicy. Spór między Fénelonem
a Bossuetem otrzymuje z tego punktu widzenia ogromnie ludzkie znaczenie.
Bossuet dostrzegł w kwietyzmie pierwszą, wciąż jeszcze nieśmiałą i skrytą
zapowiedź katastroficznego pomieszania Boga z człowiekiem, które miało
napiętnować erę nowożytną. Zepsucie kwietystyczne na polu religijnym równało
się zepsuciu demokratycznemu w dziedzinie polityki: jedno i drugie jest owocem
gorączkowego pośpiechu bezsilnego bytu, który, nie mając już sił do walki ani
zapasów, by czekać, spieszył się z realizacją swojego marzenia pełni i szczęścia
bez zwłoki i wysiłku zmieszania go z czymkolwiek.

Kwietyzm i mistyka demokratyczna polegały na pomijaniu etapów w marzeniach!
Zapyta mnie ktoś może, dlaczego wobec tego środkami chemicznymi można
osiągnąć podobny błogostan, do jakiego dochodzą mistycy. Na to odpowiem,
że nie na błogostanie zasadza się doświadczenie mistyczne, ale na tym, że człowiek
naprawdę spotyka się z Bogiem — niezależnie od tego, co odczuwa i czy w ogóle
coś wówczas odczuwa. W nocy ducha spotkanie z Bogiem może — nie musi — być
głębsze niż w momentach najżarliwiej odczuwanej radości. Błogostan osiągany
przez mistyków (nie zawsze zresztą i nie przez wszystkich) jest prawdopodobnie
zjawiskiem ubocznym, uwarunkowanym fizjologicznie, a towarzyszącym
poszukiwaniu Boga możliwie całym sobą i z całym samozaparciem. Nie po to
szukamy Boga, żeby przeżywać błogostany, szukamy Go dla Niego samego.
Natomiast tam, gdzie się używa środków chemicznych, błogostan jest celem
samym w sobie.

Pomimo tak ogromnego i autentycznego zaangażowania artystki, jej utwory
nie niosą zbyt wielkiej nadziei na przełamanie impasu pomiędzy przyrodą
i człowiekiem — a szkoda. Choć jej krzyk jest w całości zasadny i nie wymaga
usprawiedliwienia, to jednak stwarza szansę, by ruszyć sumienie,
by przezwyciężyć panujący błogostan bezduszności ludzi względem natury
własnego pochodzenia. Nie można bowiem przejść obojętnie obok ballady,
w której słyszy się taką deklarację: Ziemia moim ciałem, woda moją krwią,
powietrze oddechem, ogień siłą mą. (…)

Błogostan? Często mnie to ogarnia.

Jak już pewnie zauważyłeś nasz serwis na temat kwietyzm nie zawiera zbyt istotnej
treści, jednak informacje, których szukasz, powinieneś znaleźć na stronach naszych
partnerów lub w reklamach google. Linki znajdziesz poniżej.

Strony zawierające informacje o kwietyzm
— Wikipedia kwietyzm — Google kwietyzm




 Justyna Radczyńska-Misiurewicz

O ironio głównego nurtu



*Światowy antychryst czy heretyk dzisiejszej doby?*

Chodzi o tzw. koncentrację, hołdowanie szkole rozpieszczania,
nadejście królewskiej przewagi, gdzie każda deklaracja jest zorientowana
i zmierza do tego, by utrzymać stan pełnego odurzenia
lub przynajmniej oczarowania miłosnego uwieńczonego laurem.

Szczęśliwy, intonujący mantrę, gdy problem podobieństwa staje na osi.
Ma on zawsze rację. Nieomal zawsze. Jest konserwatywny,
ale długa jest liczba początkowo wzgardzonych, a w konsekwencji
odnoszących sukcesy, które świadczą o bezwładności.

Patrząc w przyszłość jak w pryzmat, to, czego właśnie oni chcą,
jest groźną receptą na kopiowanie. Jakby psy gończe pytały lisy,
jak je upolować. Jakby początkowo wzgardzeni mówili prawdę,
czego zwykle nie robią, więc nie możesz na nich polegać. Operują
schematami, wykorzystując najniższe uczucia, które powinno się ignorować.

Nie mam nic przeciwko nim. Niektórzy są moimi przyjaciółmi,
a przyjaźń to generalnie dobra rzecz, tylko jak ją pozyskać?
Adwokaci tradycyjnego podejścia zalecają służalczość, poniżenie,
niewolnicze poddanie się dyktatowi — pełzanie w cierpieniu.

Pełzamy więc wciąż z wiarą, że im bardziej będziemy zorientowani, tym lepiej.
A cel, jakim do niedawna była satysfakcja, zostaje zastąpiony zachwycaniem.
Tuż za rogiem czeka oczarowanie, więc zachwyt nie może być daleko.
Czyżby zbliżanie się było czymś złym? To niedorzeczne!

Więcej jednak nie znaczy lepiej. Jedna porcja lodów ok., dwie, trzy,
ale jak przyjaźń zareaguje na więcej? Zdumiona antynastawieniem?
Więc jak ją przyciągnąć i sprawić, by wracała? Czy doceni świeży powiew?
Przyjaźń nie wierzy w każde słowo, jeżeli kiedykolwiek wierzyła.

Odłóżmy więc na bok nasze oczekiwania co do miejsca w jej sercu.
Jest sceptyczna w stosunku do obietnic miłości, szacunku, respektu.
Żadna dawka uroczystej skruchy ani pokuty nie zmieni tego stanu.
Konieczna jest decydująca zmiana wielu „tulących do serca”.

A są odporni na postępy, znają chwyty i doskonale wiedzą, kto jest „królem”.
Co więc pozostaje? Kończyć z aspirowaniem do roli przyjaciela,
nie bazować więcej na złudzeniu, że jeśli będziesz mocno kochał,
to zyskasz wzajemność. To kompletny nonsens.

Lepiej sytuowani porzucą cię i twoje nabożne, rozpieszczające praktyki,
uznają twój cel za prosty. To żaden wstyd. Tak jesteśmy postrzegani
przez większość. Nie obraża to naszej inteligencji, podczas gdy
typowe relacje „I-will-allways-love-you” to działanie poniżej krytyki.

Bądźmy więc dalecy od żartów, w sferach najnudniejszych jak sztuka
i literatura popularna walczmy o zmienną uwagę. Bo każdego,
kto nie potrafi zaistnieć i utrzymać się możemy traktować niepoważnie.
Dziś każdy biznes to show biznes.

Wszyscy jesteśmy w reality TV lub działamy tak, jakbyśmy byli.
To nie margines, czy domena unikających poważnego zajęcia.
Jesteśmy liderami wśród generatorów oblicza naszych czasów,
kluczowymi wśród tych, którzy wpływają na ożywienie miast.

Nienasycone ambicje posiadania marki to antyteza głównego nurtu.
Pozostaje jednak w zgodzie z duchem naszych czasów. Oryginalny koncept,
wyartykułowany przez Newtona i Einsteina oraz ich niezliczone klony,
stopniowo nabrał uniwersalnego wymiaru.

O ironio głównego nurtu, która stale deklamujesz z patosem idee
„zróżnicowania”, a nic się nie zmienia, nie odchodzi od swej centryczności!
Jednak już czas na zmiany. Piękne — czas na zmiany, jakaś alternatywa
dla klasycznego modelu rozpieszczania. Drażnienie dręczycieli,
zamęczanie ich zamiast swatania, jak to robią tradycjonaliści.

Jak dawniej piękne dziewice ostre, by dostać co chciały
rozumieć i dręczyć, stworzyć nieosiągalne i nieprzemijające,
nieśmiertelne najwyższej próby — to najlepsza kombinacja
z najwyższej półki i trudno dostępnej. Pożądana atrakcja w jednym./

Spis i skrót operacyjny w drugim, bo zawsze muszą być skróty operacyjne.
Trudno je komentować jak prezent, który odmawia poszukiwaczom dostępu.
Potrzeba do nich wyczucia, przebłysku losu inspirującego natchnieniem.

Spis nie jest dla każdego, a jeśli oczekujesz, to szukaj gdzie indziej.

(Jego dodatkowa strona odradza czytelnikom lekturę).




 Justyna Radczyńska-Misiurewicz

(_- | |^ |_ /-\ |\| |) /-\  \/\/ | |) [- ()



|< () ( |-| /-\ |\/| |\/| /-\( |-| () !

|\/| /-\ | |_ () \/\/ /-\

    |< |^ (') |_ () \/\/ /-\




 Justyna Radczyńska-Misiurewicz

Prestige



Tapczan Prestige i kanapa rozkładana typu wersalka.
Posiadająca funkcję spania i ruchome boczki.
Wybarwienie dowolne.

System Warszawa.

Wypoczynki. Zestaw Szopen i Zestaw June.
Są to meble bardzo modne aktualnie.
Są to zestawy bardzo ciekawe i nierozkładane.
Świetnie się sprzedawające. Zestaw June
jedyny w swoim rodzaju.

Narożniki typu Romuald i Czesław.
W narożniku Czesław może być przedłużany
i kanapa, i róg. Bez opcji spania,
za to w bardzo ciekawej cenie. Komplety Inka i Beata.

Do wersalki Inka oferujemy fotel Inka,
a do wersalki Beata jest również sofa Beata i fotel Beata.
Wersalka Beata wygląda prawie identycznie jak wersalka Inka.
W wersalce Beata skrzynia jest wykończona jak przy fotelu Beata.

Prestige — głównie wykonujemy go w skórze,
ale może być wykonany w ekoskórze.
Na specjalne życzenie dostępne dodatkowo

pufy nerki.




 Justyna Radczyńska-Misiurewicz

Czy może być coś lepszego niż własnoręcznie wykonany prezent?



Taki prezent ma niezwykłe znaczenie. Sprawia, iż czujemy się jak prawdziwi
artyści.

Walentynki to doskonała okazja, aby sprawić ukochanej osobie niepowtarzalny,
własnoręcznie wykonany prezent. Aby samemu go zbudować, nie potrzeba wiele.
Najważniejsza jest fantazja i chęci. Pamiętając o kilku podstawowych zasadach,
z pomocą elektronarzędzi Boscha bez trudu można wykonać prezent
walentynkowy.

A bez tych narzędzi i pięciolatki sobie poradziły dla swoich gości, policjantów,
wykonały obrazek samochodu policyjnego. Natomiast dzieci ze szkoły
podstawowej nie tylko przygotowały wiersze i piosenki dla księdza Biskupa,
ale i wręczyły mu kwiatki oraz własnoręcznie wykonane figurki z masy solnej.
Ksiądz Biskup wygłosił katechezę o Miłosierdziu Bożym.

Z pewnością miłą odmianą będzie podarowanie własnoręcznie wykonanej
niespodzianki. Dostarczy ona obustronnej satysfakcji, a obdarowana osoba
poczuje, że podarek przygotowywany był specjalnie z myślą o niej.

A oto kilka prostych pomysłów na własnoręcznie wykonane prezenty.

Pachnące drzewko lub wykonany według własnego pomysłu bukiet może stanowić
oryginalną ozdobę. Przymocowujemy do gałązek świeczki i mamy dodatkowy
efekt. Albo wystarczy obręcz wykonana ze słomy, siana lub zwinięte w pętlę pędy
leszczyny, dzikiego wina — po prostu czegoś, co uda Ci się pozginać w kształt
serca. Do tego przywiązuje się za pomocą drutu lub cienkiego sznurka: kawałki
mchu, gałązki świerku, sosny, małe kokardki, mikro-serduszka i pęczki kwiatów
z bibułki. Ładnie opakowane cukierki też się nadają. Można też ukochanej uszyć
sukienkę.

Hiob podszedł do manekinu i zaprezentował go dumnie Lizzie.
— Pięknie będzie wyglądał na Evie…
— Z pewnością jej się spodoba… Własnoręcznie wykonany prezent na Walentynki…
Lizzie z zachwytem przyglądała się koronkowej sukience w kolorze jadeitu.

A tradycyjną kartkę walentynkową można łatwo wykonać własnoręcznie z kartonu
i papieru kolorowego i co najważniejsze nie przyozdobić jej badziewnymi
serduszkami.

Bo własnoręcznie wykonane prezenty mają większą siłę i bardziej cieszą niż te
„kupione w Tesco”.

Walentynki to święto jak święto, komercja taka sama jak podczas Bożego
Narodzenia czy Wielkanocy. Tam ozdoby choinkowe od Chińczyków, tutaj
kiczowate serduszka. Jeżeli nie podoba Ci się to święto, to po prostu go nie
obchodź, nie kupuj pierdoł, raz zamiast radia zapuść sobie jakąś płytę
i przeżyjesz… Nie przepada się za walentynkami, gdy nie ma się zbytniego
powodu do świętowania. Ale nikt nie ma zamiaru narzucać swojego sposobu
myślenia i jeżeli komuś podobają się Walentynki — to niech je świętuje i się cieszy!
Nie ma co wyzywać kogoś takiego od pustaka czy konsumenta komerchy. Bo tak
naprawdę to wszyscy jesteśmy konsumentami, nie tylko w święta, ale i na co dzień.

W święta możemy jednak od czasu do czasu od komercji konsumpcji odpocząć
i na takie Walentynki podarować ukochanej osobie własnoręcznie wykonany
prezent.




 Justyna Radczyńska-Misiurewicz

Kto się nie lęka, sam jest przerażający



Kolonizować lilie, gdy kwiecień rośnie wysoki,
Gdy oczy rozrzucone wokół, wibrując zbladły?
Więc mąż! Więc miernik! Do zanim już, do zanim
Iść w spust! Ach, pójdźka z piekła w niezniszczalną noc!

Lecz kto weźmie? Kto stracony? Komfort się marudzi
Jeśli jest bez męża. Niezależna jakże wyleczona, niezależna już od zamęścia!
Boża igła pokutna, ledwo oprzeć oczy: skrzypce, skrzypce i już łóżko,
Krwawy siennik, szorstka plama. I ach! Spory, spory strach.

Co, co? Jak, jak ten rąbać lód? Twarz się słania, wtórują refrakcje.
Z grobu wystają dwa kłosy trupa i udokumentowany nóż.
Zabiwszy jak wokalistka, zsiniała na wylot. To jej styl drżenia:
Jak iwa, jak tęcza, a pod nią się kiwa martwe ciało męża.

Więc kto weźmie? I kto straci? Żywy nie zrozumie trupa.
Rzeczenica jest w obłędzie, pan i władca jej się zepsuł w rok.
Och, Samico, Rzeczenico — nie twój smutek tylko zbój.
Różnorodność się zmitręża, głowa śnięta, głowa męża!

Zły sposób żono, nieszczęsna we wnętrzu bagna herbata,
Twarde żądło wieczności, a kaloryfer zabójczy z żelaza.
Gotowość: grób posiać, wegetować kwiatki? Ha! Zsiniał blady
Jak opakowanie, podczas gdy ona oznacza kurtyny krochmalem.

Dlaczego smutek przyszedł jak złodziej? Bóg drobiazgu od niej żądał
W tę noc adiutant spał i nie powstał. Klamka, rykoszet i grzechu rząd!
Ale widz słyszał zakład teatralny. Diabeł posłał kwity krwawe.
Skarbiec wzorów, Rzeczenico. Ach, to bankier, bank i wstrząs!

Ale skoro wyobrażenie złoczyńcy i znajomość z nim skryta,
To są miłej rzeczy zawiadomienia, to nie majak dobrobyty.
Kto się nie lęka, sam jest przerażający i jako żywy nie wejdzie
Na parkiet twardawej wieczności ani w port, który zawiał wiatr.

Rzeczenica ma rysy człowieka, pan jej — typ siebie
Skrycie trzymał łup wojenny. Za miłą kiedyś tęsknił rok,
A siebie wciąż wskrzeszał. Został pokonany winem
Teraz w gaju flora kwiatów kryje jego potłuczone binokle.

Co skryte w zgiełku poronionego życia, kto weźmie? Jak poraniony?
Kto upada w dół nagły, a służący bagna przecinają go żelazem wpół,
by uwolnić od kary i wypuścić w lesistej okolicy śniadość?
Łup mój miła żono, grzech twój niedostatek. Wzdryga się kurtyna.

Ha! Tutaj krew, tutaj nóż pomoże! Rzeczenico grzywnę płać!
Lecz kto weźmie, czyja grzywna? Requiem ducha, żagiel krwawy,
Zakład i rykoszet. Nie masz popełnienia bez przykładnej kary.
Tam gdzie urna lilii rozrzucona leży pan i wieczysta jego nocy marynarka.

A ona, Rzeczenica, dlaczego samotna za nieszczęście się chwyta w chwili odwetu?
Rzuć bojaźń, ośmiel lica, wieczna twa ukradkowość, którą weźmie chwila.
Czyją grzywnę? Chwila głodna jak samotność. Przymkną hazard,
Rzucą wszystko słysząc trupa. Co, co? Jaka wina jest odwetu warta?

Skrwawione plamą pieniądze nie pomogą dokonać odpłaty,
Ale złoczyńcę Bóg obserwuje. Zna on ukradkowość bogactwa.
Trzeba ssać krwi karawan — westchnął bogaty ze łzami.
Nie lękaj się zostawić jałmużnę, bezduszny zastaw do Niedzieli.

Mistrz — wiatr wzniosły i podobny do osoby najbliższej bieli
Ma już wieniec dla ciebie ma, z kwiatów, które grób mój zszyły.
Zły sposób żono zawiesić szkarłat po walce. Naprzód na tamten świat!
Ze zrębu się szkielet wytęża — trzeszczą bagna szeroko w górze.

A tam świat, tam głowa włada, nad nią drzewo, żaba, lilia…
Bo jak pan leżał w grobie bogaty, to go wyniosłe pokryły kwiaty.




 Justyna Radczyńska-Misiurewicz

Skorpionom możesz zaufać



Jeżeli chcecie zaufać mężczyźnie, lepiej od razu podetnijcie sobie żyły, to moja
rada dla was, młode istoty. Pomińmy sytuację, w której wiedźma zakochuje się
w mężczyźnie. Zaufać ponownie mężczyźnie pachnącemu w ten sposób,
że nie jest możliwa pełna recenzja ani ocena, to jak skazać się na dożywotnią
i powtarzającą się śmierć.

Zaufać jednak na tyle, żeby zaryzykować? Chociaż w drobnym procencie.
Spoczywa na nas jarzmo prowadzenia domu, to czy możemy powierzyć
mężczyźnie dokładne wysprzątanie mieszkania? Na stan dzisiejszy nie. Nie można
ufać mężczyźnie, którego inni nazywają łotrem. Jedyna szansa, to zaufać obcemu,
którego intencje wydają się nieodgadnione.

Ale czy obcy będzie w stanie zaufać kobiecie i uwierzyć jej, że nie jest wiedźmą
i nie ukształtuje uczuć wbrew jego woli? Czy uda mu się pokonać duchy
przeszłości i zaufać tej, którą pokocha? Nawet, jeśli porzuci ona dla niego
wszystkie skrupuły i zaufa, choć nigdy zaufać nie chciała, gdyż zawsze
bała się uwierzyć mężczyźnie, który wyznaje miłość po tygodniu.

Zagubiona pyta na łamach: „Czy jeszcze mogę zaufać urodziwemu mężczyźnie?”
Lęka się jednak wyjść poza skorupę. Bez przyczyny bym się nie martwiła.
Każdy spacer daje nadzieję na iskierkę poznania wartościowego mężczyzny.
A najważniejsza jest dusza i charakter człowieka. Ale jak znów zaufać kobiecie?
Zostaw jej prezent, który dostanie za 9 miechów.

Wartościowym mężczyzną jest ten, który chce poznać twe wnętrze. Mówię tu
o charakterze. Ale bardzo trudno jest budować związek wartościowej dziewczyny
z wartościowym chłopakiem. Spotykam się z naprawdę wartościowym i mimo
że chcę i staram się, żeby nam się udało — nie wychodzi.

Skorpionom możesz zaufać zawsze, jeśli pozwolą na zbliżenie — powiedziała
wartościowa dziewczyna o niesamowicie seksownym głosie.




 Justyna Radczyńska-Misiurewicz

Banicja podwodna







Co zostaje za rogiem, nie powiewa chusteczką,
nie wywiesza białych ani czarnych flag.
Co nabrzmiewało tłuszczem, rosło w trawach,
stężało w padliną i ciemno jest jak przed burzą.



Dziewczyny kołysały biodrami
w takt czytania poezji, a wiara
marnowała się od niedzieli.
Namówiona do głupoty lespedeza
straciła wszystkie najlepsze trójlistki
i wyczerpały się stare korowody.
Ktoś miał zawał w wyjściu awaryjnym,
ktoś wołał na pomoc przeznaczenie.
Zostało mi pięć minut na ucieczkę,
ale wykorzystałam cztery.

Rytm opuszcza zapomniane jednostki,
pływające wśród ogłupiałych słupów,
gdzie prędzej można usnąć niż położyć kamień.
Miałam zestaw oczu szklanych i raz wygrałam
w „małego sadystę”, choć starożytny żeglarz
doradzał mi w sprawach mapy i deszczu.

Potem bity amen pakowały się manatki,
żeby nie zapomnieć niczego, co może się
przydarzyć przed nowiem.

Położyłam cyrkiel na szali. Ważny język
ani drgnął. Radosne, podwodne komunikaty
urywały się w połowie. Bo nim zdołał się
zrozumieć koniec z początkiem,
na brzegu wyłączano urządzenie.




 Justyna Radczyńska-Misiurewicz

Sportowa propozycja



Sportowa propozycja w nocnym liście i czuła odpowiedź: sio do łóżka! I dalej
milczenie — w domu, jako poeta. Nienawykła do twardej ręki wygląda ładnie na
rozkładanym krzesełku, w przejściu widziana czułym kątem oka, gdy na scenie
patroszą się same primadonny.

30 lat czarnej dziury w poezji polskiej i rodzi się kolejna. Banalne jak drobnolistna
mgła zmienia się w szadź igielną. Ten wieczór nie był dobry, tylko chłodny. Miałeś
brokat na ustach, który śmiesznie lśnił. Podobno zostało nam pięć lat w ciemnej
energii, w podejrzanym, skalarnym polu, i zaraz klasycznie odezwie się puenta
urodzonym w niedzielę i tym, którzy lubią pisać w łóżku.

Namierzam czas i buduję trzy razy to samo zdanie. W faktach mam krach
równoczesności i miłość, która obraca się w posępną stałość. Będzie wypalona do
końca, zanim zakwitną mroźne mgły. Obojętnie jak zawirują blotki. Użyj więc
jeszcze tego cudownego wołacza, a będę Cię wspominać w małej zaspie, w drodze
do ciepłych źródeł, na której znów zepsuł się autobus.

Myśl o mężczyznach, poszukujących partnerek rzetelnych, nie daje mi w spokoju
wytrwać w rzetelności.




 Justyna Radczyńska-Misiurewicz

Za życia nikt



Za życia nikt nie wyruszyłby w wyboistą drogę z kobietą, która przez ubranie
sprawdza jednym muśnięciem palca sztywność kręgosłupa, choć jest on
najpewniejszą linią ludzkiego ciała. Nikt za nią by nie pożądał, nie śledził jej
posunięć nawet do najbardziej zaawansowanych pozycji. Samo życie dałoby jej
radę i prelekcję na temat przeżycia, czyli samotnego doświadczenia i przetrwania.

Radosne komunikaty nietrafiające do celu, ale błogosławione ich lotki znaczone
uczuciem, które grzęzły w trawie, choć ich nie znalazł tam ani jeden uśmiech.
Widoczne były jednak kątem oka jak spadające gwiazdy, wśród sennych pyłków
i baniek mydlanych, które wypadały z wysokich pięter, wydmuchiwane przez
dziecko, badające z przejęciem długości ich życia i krótkiej przygody.

Mimo obojętności liczbowej i niedoceniania na co dzień skarbów sztuki
całkowania, z pomocą nadeszła niezawodna ekspertyza — statystyczny rozdział na
trafione i niezatopione, których nikt jednak nie obserwował dalej. A te, które nie
chciały tonąć, żeglowały niezbicie w stronę chóru i nikomu nie chciały się
tłumaczyć, jak człowiek śpieszący na próbę generalną, który po drodze nie chce
nawet słyszeć przechodniów, bo oszczędzał głos już w windzie i przedpokoju,
żeby go wydać z siebie w ostatecznym, foremnym wykonaniu, w splendorze
i blasku sceny.

Bo czyż scena nie jest miejscem wiadomości dobrego i złego, sercem i rozumem
zaistnienia, niebędącego przeżyciem, lecz samodzielnym wyczynem — tą mityczną,
wyniosłą woltą, której w ramach aktualnie panującego DNA zazdroszczą zaocznie
nawet nienarodzone dzieci, w tym także te nie poczęte?

Gdyż ten rodzaj istnienia okazuje się najważniejszym z ostatnio proponowanych
wyników płodnej ewolucji, bo ludność myśli nawet, iż jest to rodzaj wiedzy:
że warto poćwiczyć lotki, w wątpliwym celu, żeby następnie z brawurą godną
obłąkanego, w ostatniej chwili pozdrawiając fale, spaść z uśmiechem ze skraju
granatowego klifu. Odlecieć w poczucie niechybnego awansu, pozwalając sobie
na chwilową nieobecność, zużytą całkowicie na twórczą cyrkulację, w wyniku
której znów zakwitną na targach książki i róże, i bzy. A tam już prawdziwe,
czytelne dziewczyny z krwi i ciała spojrzą na kwiaty z nieskrywanym zachwytem.
I stanie się światło, bo odwieczny cel rozbłyśnie im w dłoni.




 Justyna Radczyńska-Misiurewicz

Magiczne odcienie połysku



Namiętny fiolet i czar purpury, nasycony tajemnicą, niepojętą jak sztuka
równowagi między słodyczą a ogniem. Tchnienie aksamitu w fioletach tysiąca
i jednej nocy.

Fetysze przeznaczone są dla osób dorosłych.

Kto za życia określany był beztalenciem, musiał rzeźbić figurki z masy solnej —
nigdy nie widział promienia. Teraz rozumie i cała jego wiedza staje się aktualna.

Uprawiał okultyzm i, jak wiadomo, lubił duchowość. Odszedł do pentagramu,
choć pasjanse wychodziły mu albo nie.

Podłoga w kuchni nie ma łatwego życia — narażona jest na plamy, a także na
wszelkie uszkodzenia np. przez spadające widelce. Duże koszty wynikają z natury.

Na encyklopedii trzeba trzymać porządek.




 Justyna Radczyńska-Misiurewicz

5 minut



Jednak najgorzej, gdy wpadnie się w oko światła, gdy nagle snop wygarnie człowieka
z przyjemnie przykurzonej nory i każe grać całe pięć minut tzw. jego pięć minut.
Z chrypką i tremą kłania się człowiek wpół i wykonuje. Potem przychodzi czas na
podsumowania, nadchodzą komplementy będące wyrazem pozytywnego
rozczarowania, pytania-zagadki, pojawiające się na wprost równie zagadkowych
odpowiedzi.

Można się przemknąć z powrotem do legowiska i odfajkować, a jednak uczucie
niesprawdzenia się w rzeczywistości lekko niepokoi. Bo martwi to, że chyba się
zapomniało, jak działa jeden uśmiech albo proste słowo połączone z serdecznym
gestem, nie mówiąc już o komplikacjach, które napotyka się, gdy tylko śmierć
zaświta nam w głowie albo poetyczna kruchość i inne słabości, warte dla nas
najśmielszych pieśni. Wiotkie witki łączące nas ze światem, a zwłaszcza te nici
i przewody, które napawały dumą w czasach, gdy było się jednością z jakąś grupą
formującą karawanę, teraz mają sens symbolicznych kresek, nienaostrzonych nawet
strzałkami. Jakby to były jakieś zamierzchłe genealogie, a tamci, niezapomniani
przecież ludzie, dalekimi antenatami, pomieszanymi w zbiorowym grobie
i niebudzącymi żywszych wspomnień ani sentymentów.

I nie jest to problem samotności ani zobojętnienia, raczej braków połączeń prywatnej,
witalnej historii z zewnętrzną telenowelą, bo to słowo najlepiej przybliża scenariusz
rzeczywistości, tej, której udaje się dotknąć, gdy wynurzy się na krótko głowę
z wielkiej wanny, gdy ktoś nas wywoła z sali i sytuacja nakaże nam zachowywać się
odpowiednio.

A prywatna historia ma swój pociągający, pogodny i piękny trakt, który wiedzie przez ulubione krajobrazy, zaznaczone okazami słodkich niespodzianek, gdzie spokojna
miłość jest tkanką światła i nocą nie gaśnie, tylko milczy z czułością i uwagą. Udział bliskich istot jest w nim większy, niż miłych duchów zmarłych, do ich historii się przylega i wie się o nich najwięcej. Od nich też płyną ciepłe przypływy i stałe
komunikaty świadomości. Nie trzeba przed nimi występować nawet pięciu minut.

Gdyż odkąd się odeszło do odległej, niedostępnej jaskini, żeby wypisać na jej ścianie
wiersz do nieznanych bogów lub siebie samego, nie można znaleźć drogi powrotu,
ale wiersz zostaje bezpiecznie w sekretnym miejscu, na zawsze zapisany i na zawsze
nieodczytany, mimo to skończony i pełny jak życie, które trwało na przekór
związkom i motywacjom, a nawet z wątpliwym dla społecznego ogółu pożytkiem.
Praktyczność bowiem jest tajemnicą, zarówno jej mapa, jak i wytyczne.




 Justyna Radczyńska-Misiurewicz

Dystrakcja



oceaniczna, ten precyzyjny chód w nieznane,
zrzucenie uczuć z niekochliwego języka
na światło dzienne w jakąś jedyną konfigurację
zdań rzutkich i lekkich jak rześkie rozkazy,

romantyzm kawy, jej wyczuwalny napar w wersie
aromat niezmarnowany, bo każe się uśmiechnąć
na myśl o tropikalnej bryzie w zodiakalny
poranek, gdy gwiazdy nikną w słonecznej gali,
a ciało ciepłe i namiętne zbiera się do steru

nie mogąc niczego już napisać we mgle na kamieniu,
ani na stronie piasku, ani w kręgach wody




 Justyna Radczyńska-Misiurewicz

Obwieszczenie



Człowiek rozbija się o półki z girlandami, tonie w zaułkach po to, żeby w końcu
w uroczystej głuszy odnaleźć obwieszczenie, które być może wisiało w tym
miejscu od dawna, na tak zwanym widoku, a które w procederze wytrwałych
eliminacji i koncentracji na migotliwych obserwablach, co mila potykając się na
drodze o kamienie węgielne, przeoczył chcący albo i nie, ze ślepą premedytacją
lub dlatego, że był gapą od urodzenia. Może nawet gdyby wyrżnął głową
w obwieszczenie, nie dostałby przedwczesnego oświecenia.

I teraz u kresu wykorzystanych możliwości stoi i czyta jak ktoś, kto zdawał
egzamin na studia dzienne. I okazuje się, że wszystko się zdawało i było na nic,
a w gruncie powszechnym rzeczy każdy czarny szlak albo choćby na niego pomysł
nie nazywał się inaczej niż bolesny powróz do nierozwiązania. Więc cóż mu
pozostaje w tej malkontentnej klaustrofobii, w tej nadętej sferze notorycznego
przesądzenia, w napuszonym inflacją kosmosie, który udawał tylko klasyczny
niedeterminizm i skomplikowanie. Jakaś kwiecista beletrystyka, bukiet poezji
kobiecej czy może rozpaczliwie zapoznawczy wieczorek?

Żaden projekt mu nie wystarczy, tylko czysta radość — różanopalcy uśmiech
niebios. Radość, która trwa i jest prawdziwym bohaterstwem, słodycz zaś i rozkosz
bezcennymi darami niezrozumienia. I tu lekceważymy wszystkich posępnych
belfrów chorych na rozmaite formy przymusu, racjonalizm i prężne nerwice.
Wszystkich za jednym hurtowym zamachem. Nie szkodzi, że byli naszymi
wychowawcami, że starali się nam wpoić prawidłowe zasady życia i współżycia
oraz pojęcia świata w zarysie i że dotąd należycie okazywaliśmy im na pozór
wielki szacunek. Ich nauki nadają się na podpałkę zdarzeń, a my nie jesteśmy
piromanami. To oni zresztą oduczyli nas zabaw z ogniem, dusząc w nas każdą iskrę
zainteresowania płomieniem, choć niektórzy z nas chcieli w przyszłości zostać
prawdziwymi strażakami.

Więc starliśmy się i staliśmy się jak dzieci od wielu pokoleń, ale zdecydowaliśmy
jak ludzie dorośli nazwać to miejsce od nowa niekońcem wbrew kwaśnym
sugestiom, że trzeba się ze sobą szczerze rozprawić i przyznać do globalnego
błędu, a następnie zaakceptować. Pokochać siebie w najtrudniejsze dni. Zatem
niekońcem, tylko miejscem własnym, ponieważ mieliśmy władzę w oczach i dar
zapomnienia. I to my wywoływaliśmy najbardziej spektakularne i skandaliczne
rezonanse, nie jakieś podziemne maszyny i dlatego po wszystkim nazywaliśmy się
już całkiem inaczej, więc cóż mogło nam zrobić to albo inne miejsce lub czas.

Proszę bardzo o więcej zagubionego czasu. Oto ewolucja w czasie — potężna
operacja na obrazie natury w walce z jej niezłomnością. Oto też postępujący
akompaniament i krąg światła na naszej scenie, a na niej nasz ulubiony bohater:
w zaślepieniu ewolucji w czasie — legendarny romantyk, beztrosko zakochany
w muzyce i w tym stanie niezdolny do najmniejszego smutku, do żadnej
przedżałobnej refleksji, choć czujący na twarzy żar za grzechy.

Oto on w obliczu obwieszczenia staje na palcach pod kolorową banderą
najświeższych, zbuntowanych orchidei i rzuca w świat flagę z promienia jak
oszczep, finałową flarę wielkiego koncertu. I podpisuje się pod nim jakby miał
na wszystko pieczątki urzędowe, grzecznie w prawym dolnym rogu,
mrówkowatym charakterem pisma jako
Ja — Twój mały niezmiennik.




 Justyna Radczyńska-Misiurewicz

diOda do miłości



Złotko, ma się na końcu języka tę noc drżącą, przerywaną snem i pierwszym
ochłodzeniem. I jakże bezładna jest w niej radość z wątłego istnienia, jak dotkliwie
cierpka tęsknota. Powiew i ostatnia pieczęć lata, czuła jak pocałunek w trzech osobliwych
częściach, rozpływają się po wierzchu w tętniącej pamięci.

Śliczności, siły zbierają się na nieznane przejścia, podobno są nowe bariery w nowiu
miłości. Gdzieś jednak przebywa się z pewnością, w nieruchomym wzruszeniu i
wyczekiwaniu na starcie albo na zupełny rozpad. Czucie jest mocne i wyraziste niczym
samotność w najtkliwszej rozkoszy, w którą tylko bezwzględny kochanek posyła bez
wahania. Czy to należy jednak traktować jak zamach? A jeśli czeka na dnie?

I nagle coś lub ktoś wybiega zza zakrętu. Jakaś obleśna gra wstępna ma miejsce na
scenie, jakieś cudze amory. Brzydko pleść warkocze. Bił ją po dupie i tak nagle zasnęli.

Matryca Oriona, prosty gwiezdny wzorzec nie był źródłem najmocniejszych wspomnień.
Bardziej przyroda — liście starannie układane warstwami, zrzucane żakardy gałęzi i klisza
miłości, jej wczesny semikontynent, odkryty samotnie, cały w kolorystycznych
gardeniach, wiciokrzewie i zawiniętych hortensjach.

I jeszcze te natarczywe dźwięki z mętnego gramofonu, stres dnia, w którym koszt zabił
transakcję z największą aglomeracją i pierwsze, niezawodne oznaki płonicy. Twarda
w każdym języku tratwa z niekruszonych kości jawiła się jako jedyny, lakoniczny ratunek
przed żarłoczną przepaścią, która sama chciałaby przywitać gości wygodnym, krótkim
lotem i twardością dna.

Ale może pod jej wiekiem jest jakaś kolonia? Och, tak. I rozbrajający dwukropek świata
i nienapisana jeszcze dioda do miłości.




 Justyna Radczyńska-Misiurewicz

Przyjacielskość tego mężczyzny



nie ma nic wspólnego z braterstwem rany, odniesionej w boju.

Och, zabawmy się z patosem! (Koturn poturlamy).
Dość podpierania ściany, która stoi krzepko.
Będę się metaforyzować (serio) i fosforyzować
na wyżynach skali, głosić będę też parafrazy
biblijne, a jak sobie sięgnę, zadam się z materią.

Z losem (przeznaczeniem) będę tylko spółkować (Piękne plany!) pośrednio.

Na aforyzmy nadejdzie też moja godzina.
Najpierw będzie je ćwiczyć najbliższa rodzina,
a potem już czytelnicy, co masowo łakną
wiedzy, którą wypowiada się łatwo. I skrótowo.

W skrócie myślowym. Bo myśl owym czytelnikom
jest na co dzień potrzebna jak bułki i masło,
także świetlna moc poezji (i słowa poety), gdyby słońce zgasło.

Więc moje zapytania: dlaczego, jak, komu, po co?
Przydadzą się wszystkim jak nie wiadomo co.




 Justyna Radczyńska-Misiurewicz

Zeszyt do ćwiczeń z botaniki ogólnej



wrębiasto ziemnozwrotny kochanek
i jej szklannoguziczkowa sukienka
w zefirowoliliowym cieniu
jak pięknobarwna głownia skłania się
w dotyku obłączastych palców,

dęta, żółta forma
krucha turkaweczka ametystowostronna
w szerokim ujęciu

ostrygowaty potwór bez skazy na sumieniu,
wielkolubny, wypaleniskoworozciekliwy
gromadzi w sekrecie bezsprzączkowe koronki
płaskie, mokre kamienie i trutki gruszkowonne
na liściolubne, gorzko pachnące

pelargonie




 Justyna Radczyńska-Misiurewicz

Marathon de Paris, 15 kwietnia 2007





P.

Maratończyku, który znasz wszystkie typy lotnisk
i wiesz, gdzie są na nich ukryte gniazdka, z których
można doładować komórkę, wygrałeś dziś mękę
różowych balonów.

Czas stoi przygotowany na wszystko.

My już nie, żadne tu schronienie, żaden list.
Tylko śmiertelna czułość. Tak to się przędzie,
gorzka dokumentacjo, słodka marcepanno.
Arcynędza: nagi ślimak wikła się na lodzie i po wierzchu.

Miękko wypełniam formularz, żadnych uchyleń.
Zdrowiej, uważaj na czułość. A jeśli zobaczysz dziś Kair
w egipskich ciemnościach, wypatrz dla mnie
na południowym niebie srebro gołębia i kruka.

I jeszcze kil, rylec i żagiel.




 Justyna Radczyńska-Misiurewicz

Moment słabości



Moment słabości wydaje się najodpowiedniejszy do napisania testamentu albo
choćby spisu posiadanych rzeczy, rozsądnego zagospodarowania reszty dna
i zestawienia najbliższych przyjaciół. Jest też dobrym momentem zapomnienia,
zaniedbania, jak to się robiło zawsze z nieznaczącymi wartościami. Ale także
szczególnej wymowy, nie wobec skromnych dokonań życia, lecz wobec
śmiertelnego zadania, które zawsze kusiło migotliwym światłem, mrugającym
nawet czasem na człowieka z wyrazem bezpośredniego porozumienia. I choć nie
każdemu jest dany ten moment zdziwienia, że to już teraz, że kończy się krótki
pobyt, po którym nie będzie już wakacji nad ciepłym morzem, o ile w ogóle
wakacje będą miały znaczenie, to można wykorzystać któreś piętnaście minut na
niezobowiązujące wyobrażenie sobie tej niewątpliwie ciekawej przygody.

Każda marność zyskuje na czułości, która ją ocala, która ją składa w harmoniczną
jakość. Przecież wierzchołek góry lodowej nigdy nie opowiadał podwodnej historii
góry, choć uważał się za koronkę trwałości — za szczyt istnienia, bo mocował się
z pogodą, z wiatrem, śniegiem i gradem, a także z rzewnie rozmywającym
deszczem i permanentnie natarczywą falą.

Więc obraz całości ma moc redefinicji. Słabość, ta przerażająca wątłość, bezwład
powiek obolałych od płaczu i zanik głosu w krtani wydają się mieć związki głębsze
i potężniejsze, od których zależy pomyślna inwersja, jednak nie losu, lecz natury.
Los w rękach przykrych, chropowatych nie toczy się gładko, lecz po piekących
szczelinach. Ale gdy pojawi się zakaz współpracy, banicja, systematyczna trudność
w wyrażeniu paru prostych rzeczy, należy się zdać na czynną niemożność
okoliczności.

Bo to jest najprawdopodobniej stan przygotowania do zmartwychwstania czegoś,
czego istnienia, nie mówiąc o nieżywotności, nawet się nie podejrzewało, chociaż
miało się niekiedy jaśniejsze wizje i intuicję śmieszną do granic radości.

Ale nigdy bym nie pomyślała, że kwestia śmierci może być wmieszana z flanki
w sprawę cudów, których przesadnie się nie obserwuje. Mówi się, że cudów nie ma,
to znaczy są, ale wyraźnie ma ich nie być — jakby miało biednemu człowiekowi
wystarczać posiadanie pewnej fizyczności i poznawanie najprawdziwszych jej
równań, a dostatecznie umilać czas wynajdywanie rozmaitości związków
znaczeniowych.

Choć to z nich może on sobie w odpowiednim czasie ułożyć ważny spis lub krótki
testament (mniej niż 60 stron), albo po prostu zwyczajną, najcichszą opowieść.
Tylko raczej bez poematów.

Bo życie nie jest poezją, jest nowelą.




 Justyna Radczyńska-Misiurewicz

Dramat Vanessy







Żegnaj miłości.
Moje szczęście — pa!
Witaj samotności.
Myślę, że będę dziś łkać.

Żegnaj miłości.
Słodka pieszczoto, bye.
Och, Pustko?! — Cześć!
Czuję, że mogę dziś zejść!

Diadorius Boudleaux Bryant & Matilda Genevieve Scaduto (Felice) Bryant dla Everly Brothers

Heteroseksualna Vanessa ze łzami w oczach deklaruje wobec kelnerów dramat
bycia porzuconą, a do tego wpędzoną w koszty, gdy jej równie heteroseksualna
przyjaciółka Nola, wezwana niezwłocznie przez despotycznego szefa, pośpiesznie
wychodzi z restauracji, w ostatniej chwili beztrosko obwieszczając Vanessie
niemożliwość powrotu, podczas gdy od dobrych 25 minut jej szeroko zakrojone
zamówienie jest realizowane przez kuchnię, gotującą zawsze dania od zera.

Koszt pełnego lunchu złożonego z: sałaty inkrustowanej gésiers, dania głównego
z młodych kałamarnic i gotowanych topinamburów oraz klasycznie karmelowego
deseru sufletopodobnego — unowocześnionego cytrynowym akcentem (zeste
du citron) spada nieubłaganie na portfel Vanessy, jednak w porę ujęci skargą
kelnerzy okazują jej empatyczne wsparcie i zwykłą, ludzką solidarność:
po naradzie z kuchnią wspaniałomyślnie zwalniają skrzywdzoną przez krewką
kochankę Vanessę, z zapłacenia rachunku Noli, czemu kibicuje i z czego
gremialnie cieszy się personel zmywaka, któremu dania niezapłacone przypadają
do natychmiastowego podziału (wyżerki — na ciepło). Spryciara jest do przodu
o niezłą kwotkę.

Szef-intendent, pedantycznie oddany idei kontroli i oszczędności, podejmuje
z nią nierówną walkę i bohatersko wygrywa — z rozrzewnieniem odnotowuje
stratę w rubryce „Zmarnowane”. Miłość czasem kończy się gwałtownie, w takiej
sytuacji nie można karać porzuconych, powinno się raczej pomagać im w imieniu
sprzyjającego uciśnionym Kosmosu. Włącza sobie najznakomitszy przebój
Everly Brothers i delikatnie nuci.




 Justyna Radczyńska-Misiurewicz

Drobny wpływ











Ciszy chciałeś i maku,
synogarlicy rozważającej
amfibrach?



Agi Miszol

Drobny wpływ skutkuje anihilacją kurtyny
i w sekundowym blasku rozgrywa się całość
na ufnych, rozpalonych oczach. Spektakl
jak z mordowni: tektonika tępieje, na tronie
światłocieni wznoszą się żyły, a niedołężny
żar bije z faszystowskiej spalenizny.

Jest to jak nagły wgląd w przyszłość, która ma nadejść
i już jej się nudzi za zasłoną. Żadne apokalipsy. Raczej
równość, dolny szlif w tumanie i w znieczuleniu.

W takim stanie idzie się na bezdyskusyjną potańcówkę,
na rytmiczną przyjemność i na coś mocniejszego.
Nie, nie na seks. Seks zmienił się w kochanie.

Jest nieprzystosowany, ale odważnie nie kryje swej natury,
tylko ją dyskretnie uświetnia.


Ciao.




 Justyna Radczyńska-Misiurewicz

Regulamin



Mieliśmy zamiar zorganizować imprezę studencką, która nie budzi zastrzeżeń
Opiekuna Sali Bankietowej ani Administracji DS. Udałam się więc do osoby
wyznaczonej przez RM do opieki nad Salą Bankietową czyli do Opiekuna Sali P-3
w celu wynajęcia Sprzętu. Byłam mieszkanką DS i RM nie miało do mnie
zastrzeżeń natury dyscyplinarnej, dlatego mogłam to zrobić bez wahania. Sprzęt
były to urządzenia i gry znajdujące się w Sali Bankietowej, z których jako
wynajmujący mogliśmy korzystać w przedziale czasowym — telewizor, bilard,
rzutki elektroniczne i piłkarzyki.

Zgłosiłam rezerwację Sprzętu Opiekunowi ustalając czas korzystania. Odebrałam
klucz i Sprzęt na kwadrans przed czasem rezerwacji. Opiekunowi Sali zostawiłam
dowód tożsamości. Ponieważ jako wynajmujący odpowiadałam za zniszczenia
poczynione przez Gości i stan Sprzętu to ja w czasie korzystania mogłam zezwolić
innym mieszkańcom DS na jednoczesne korzystanie ze Sprzętu znajdującego się
w Sali Bankietowej, jeśli wyraziliby taką chęć.

Dopuszczając osoby spoza grona Gości pobrałam od nich dowody tożsamości
w zastaw, a one dołączając się do towarzystwa sprawdziły stan Sprzętu, z którego
korzystały. Gdy opuszczały Salę przed upływem rezerwacji, zgłosiły się do mnie
w celu odzyskania dowodów tożsamości i przekazały mi użytkowany Sprzęt, który
sprawdziłam.

W Sali Bankietowej mogą przebywać tylko wynajmujący i jego Goście, a jednak
zdarzyło się w czasie rezerwacji wtargnięcie osób nieproszonych. Natychmiast
zgodnie z Regulaminem zawiadomiłam Komisję Dyscyplinarną, Straż
Akademicką, a w dalszej kolejności Opiekuna Sali. Osoby nieproszone nie chciały
się wylegitymować ani po upływie czasu rezerwacji opuścić Sali. Nie mogliśmy
więc po zakończeniu korzystania posprzątać ani zwrócić Sprzętu i klucza
Opiekunowi po to żeby odzyskać mój dowód tożsamości gdyż osoby nieproszone
w dalszym ciągu korzystały ze Sprzętu i utrudniały sprzątanie. Jak się okazało
potem osoby te także nie pozostawiły swoich dokumentów tożsamości na
portierni.

Jako organizator byłam odpowiedzialna za wszystkie uszkodzenia poczynione
przez uczestników imprezy zarówno w Sali jak i w budynku (łazienka, windy,
korytarz itp.). Okazało się, że osoby nieproszone użyły gaśnicy do zabawy,
za którą też byłam odpowiedzialna. Wezwałam Straż Akademicką, która jednak
nie przybywała, więc musiałam się liczyć ze stratą kaucji w wysokości 150 zł,
którą pozostawiłam Opiekunowi Sali gdyż kaucja nie jest zwracana, jeśli po
imprezie stwierdzi się naruszenie Regulaminu Sali Bankietowej.

Wprawdzie złożyłam w Administracji załącznik nr 1 i wpłaciłam 20 zł + VAT,
a także dostarczyłam pracownikom portierni i Opiekunowi Sali dwie identyczne
listy Gości, to nie było na nich osób nieproszonych, które używały gaśnicy na
terenie Sali Bankietowej i korytarza, wskutek czego trudno było doprowadzić
najbliższe otoczenie Sali do godziny 7:00 do takiego stanu, w jakim zastaliśmy
go przed imprezą. A do godziny 12:00 musieliśmy zwrócić klucz do Sali
Bankietowej Opiekunowi Sali bądź osobie wyznaczonej przez Opiekuna,
która miała sprawdzić stan Sali i Sprzętu po imprezie.

Na szczęście o godzinie 12:00 osoby nieproszone były już poza terenem budynku,
ale lista Sprzętu, w jaki wyposażona jest Sala Bankietowa, nie zgadzała się
ze stanem po imprezie. Okazało się, że osoby te wyniosły w ramach zabawy
piłeczki od piłkarzyków i czarną bilę, a ponieważ Opiekun Sali ma obowiązek
dbać o porządek w Sali Bankietowej i prowadzić listę wynajmujących
uprawnionych do korzystania z Sali Bankietowej, dlatego zakazał mi po
zakończeniu imprezy rezerwacji i zgłosił zaginięcie Sprzętu, a także użycie
gaśnicy do Rady Mieszkańców oraz Komisji Dyscyplinarnej.

Wskutek tych działań odebrano mi prawo do korzystania ze Sprzętu, gdyż
stwierdzono złamanie Regulaminu Sali Bankietowej przez moich niby Gości
na czas do wyjaśnienia. Salę Bankietową zapieczętowano plombą wprawdzie
z plasteliny, ale zawsze. Tłumaczyłam, że nie przybyła Straż Akademicka,
a członek Komisji Dyscyplinarnej miał telefon poza zasięgiem. Bezskutecznie.
W tej sytuacji, ponieważ w Sali Bankietowej i poza nią — na terenie akademika,
obowiązuje bezwzględnie wszystkich, także osoby nieproszone Regulamin DS,
więc jedyną moją nadzieją pozostawał Kierownik Domu Studenckiego, który
w sprawach spornych ma decydujący głos.

Udałam się do Kierownika, który stwierdził, że Regulamin Sali Bankietowej
obowiązuje także jego i nie może go łamać, a ze Sprzętu znajdującego się
w spisie dla mieszkańców DS wolno korzystać jedynie na terenie Sali Bankietowej
i po dokonaniu zapisu na listę osób korzystających ze Sprzętu. Nie pomogła
argumentacja, że osoby nieproszone wtargnęły na imprezę zorganizowaną nie
pozostawiając dowodów tożsamości na portierni. Portiernia bowiem
nie potwierdziła tego faktu. Padło więc podejrzenie, iż to ja złamałam Regulamin
Sali Bankietowej i przywłaszczyłam sobie Sprzęt, a także zabawiałam się
z gaśnicą. Kierownik zakończył ze mną rozmowę ostrzeżeniem, że jeśli
nie zaprzestanę mówienia, to Komisja Dyscyplinarna i Straż Akademicka
w porozumieniu z Administracją DS i Radą Mieszkańców dokona przeszukania
mojego pokoju pod kątem piłeczek i czarnej bili, za co i tak będę musiała ponieść
koszty.

Na terenie DS imprezy studenckie mogą być organizowane w każdym dniu
tygodnia, a liczba gości zaproszonych nie może przekroczyć 40, zaś Salę
Bankietową można zarezerwować najwcześniej na 2 miesiące przed planowanym
terminem imprezy.
Nie polecam, gdyż nawet jeśli zastosuje się Regulamin Sali Bankietowej
w całości, to można go nie wypełnić, na skutek czego DS i RM mogą mieć
do organizatora zastrzeżenia natury dyscyplinarnej. Jest to nieopłacalne, chyba,
że ktoś ma naprawdę dobre układy na portierni.




 Justyna Radczyńska-Misiurewicz

Bibliografia



maj 2008 (chyba, że podano inaczej)

1, 2, 3 numer zdania; Ak. — akapit

Czy może być coś lepszego niż własnoręcznie wykonany prezent?

Tytuł: http://www.dzikie.net/index.php?news=5459 | 3b-5 — http://www.bosch-prasa.pl/informacja.asp?idinformacji=584; EW8 — 04. 06 | Ak. 7 http://forumrpg.nazwa.pl/index.php?s=dbcdod9a730afoa2b7d6ea4be46bb40b&showtopic=1131; Izmael | Ak. 9 — http://monweg.blog.onet.pl/2,D57038440,index.html; Martha | Ak. 10 — http://www.nastolatek.pl/pokaz.php?a=art&ida=3330; 6502

Kwietyzm, błogostan

Ak 1.1 — http://portalwiedzy.onet.pl/6126„„kwietyzm,haslo.html; | Ak 1. 2 — http://www.papieze.pl/slowniczek.php?what=slownik&id=20 | Ak. 3, 4 — http://duchowosc.scj.pl/sympozjum38.html; „Nabożeństwo do Bożego Serca i uczestnictwo w misterium uświęcenia”; ks. dr hab. Wojciech Misztal; | Ak. 5, 6 — http://christianitas.pl/x/modules/articles/article.php?id=13; Gustave Thibon — Duch lewicy i duch prawicy (1940); tłum. Piotr Kaznowski | Ak. 7 http://ww.nonpossumus.pl/biblioteka/jacek_salij/pytania_nieobojetne/025.php; „Pytania nieobojętne”. O. Jacek Salij; 7/03/2006 | Ak. 8 — http://www.zb.eco.pl/zb/58/recenz.htm; „Ballady duszy i lasu”; Ignacy S. Fiut; Zielone Brygady, Pismo Ekologów nr 4 (58)/94, kwiecień '94 | Ak. 9 — http://figamaga.blogomania.pl/?a=pokaz_bloga&id=8969; cyryl

O ironio głównego nurtu na podstawie rozmowy ze Stephenem Brownem http://www.modemmarketing.pl/print.php?pg=arta&magnr=200401&artnr=06; 8/05/2008

Obcowanie z przyrodą przy dobrej zabawie dla przeciętnie wysportowanego turysty

Tytuł: http://www.wojsko-polskie.pl/wortal/document„id,347.html; MON 1 — http://www.zb.eco.pl/zb/154/recenzje.htm; Remigiusz Okraska; „W krainie leśnych ludzi” | 2, 3 — http://www.nadbugiem.com.pl/tips.php?tip=4&tip2=22; „Uroczysko Sterdyń” | 4 — http://dziewietn astakldh.republika.pl/sedlacz.htm; Komentarz do Prawa harcerskiego — hm RP Stanisław Sedlaczek | 5 — http://www.ranczo4x4.pl/oferta.htm | 6a — http://www.narty.pl/index.php?id=301&tx_ttnews%5Btt_news%5D=54&cHash=53854bb9b5; Jacek Tomkiewicz; „Podstawy carvingu” | 6b — http://www.ultimate.pl/show/4,15_impreza.html | 6c — http://www.wcwi.pl/index.php?option=com_content&task=section&id=5&Itemid=49 | 7 — http://www.wcwi.pl/index.php?option=com_content&task=category&sectionid=5&id=74&Itemid=52 | 8 — http://www.ndk.pl/newndk/latozmuzami2001.htm; Igor Marcin Wójcik | 9 — http://www.glosgorecki.msf.opoka.org.pl/ggo9_03.htm; 2/01/2006 | 10 — http://www.naszlaku.pl/dane/prezent/_prez_po/ostrolek/ostrol6.htm | 12 — http://www.sianow.pl/kola_lowieckie/kolalowieckie_wstep.htm; ze Zbioru Zasad Etyki, wydanego przez Naczelną Radę Łowiecką, 1992 | 13 — http://www.varsovia-tours.pl/index.php?page=761 | 14 — http://www.karpaty.pl/kamianna/apiterapia.htm; 2/01/2006 | 15a — http://www.sciagawa.pl/a/611.html; 2/01/2006 | 15b — http://www.zgapa.pl/data_files/referat_2364.html; „Tematy i idee liryki młodopolskiej” | 16 — http://forum.pttk.pl/index.php?co=watek&w=4539; Misiek [62. 233. 138. 50]; | 17a — lisek [212.160.35.2]; | 17b — Rentgen [62. 233. 138. 50]; 18–19 — Piotr Rościszewski [195.82.160.150]

Magiczne odcienie połysku

1, 2 — http://uroda.onet.pl/l30049l„„,safira_magiczne_fiolety,kosmetyki.html | 3 — http://www.tanisexshop.pl/budżet_min_Al.html | 6 — http://newsgroups.derkeiler.com/Archive/Soc/soc.culture.polish/2005–08/msgol327.html | 7a — http://www.quake.t.pl/?page=article&kat=2&artid=835 | 8 — http://kuchnie.host.pl/podloga.html | 10 — http://pl.wikipedia.org/wiki/Wikipedia:Kawiarenka_pod_Weso%C5%82ym_Encyklopedyst%C4%85/Nieaktywni_administratorzy

Mieszkanie Niebieski Klub

na podstawie http://www.centro-vacanze.it/polska/azzurro.html; 21/03/2006

Prestige

na podstawie http://www.meble.pl/pl/26,26/26/strona2,0,0/meblel403.html; 2/01/2006 (opublikowane bez oznaczenia autora)

Regulamin

na podstawie 8/05/2008 download_file.php?fileId=3621; http://www.polibuda.info/art1298

Skorpionom możesz zaufać

Tytuł: http://www.polki.pl/?page=magia_horoskopy_artykul&cmn_id=10000190; 21/06/2006 | 1 — http://demonique.blog.pl/archiwum/index.php?nid=10209382,demonique; 2005–09–22 | 2 — http://7thsea.polter.pl/Czy-Stregi-potrafia-kochac-c6453; Fairhaven, „Czy Stregi potrafią kochać?” | 3 — http://www.miastoplusa.pl/photoblogs/DisplayPhotoBlog.do?id=740146; 21/06/2006 | 5 — http://notatkinamarginesie.blox.pl/html/1310721,2621446,169.html?6; odwodnik; 21/06/2006 | 6 — http://bezsenna.blox.pl/html/l310721,262146,14,15.html?5,2004; bezsenna | 9b http://www.proszynski.pl/asp/fiszka.asp?ksiazka_id=1193; 21/06/2006 | 13 — http://zakupy.wp.pl/Kristina-Ingulstad-Frid-2571–55383.html; | 15 — http://www.mediweb.pl/forums/viewtopic.php/t=7120/postdays=0/postorder=asc/start=5.html; gostik | 19 — http://rozrywka.onet.pl/l,47,8,6786751,20158172,1102305,0,forum.html; PaBaDa | 25b http://barpolsat3.interia.pl/forum?tid=448072&t=TWFnZGEgU211bWluc2tp&c=940; dorota

To regain strength, energy or vitality

14/05/2008 chyba, że podano inaczej

1, 2 — http://ogrody.agrosan.pl/krasnale.html Polski Ogród Internetowy; | 3, 4a — http://wiadomosci.onet.pl/1,15,11,17659407,49636376,2030032,0,forum.html Forum Onetu; Myszka4321; | 4c — http://www.kns.us.edu.pl/slawia/filmy/zliludzienigdyniespiewaja.html; 7/03/ 20 06 | 6b — http://www.kemipol.com.pl/firma.php; | 6c — http://www.biust.pl/info/historia_welle.htm | 7–11 — http://free.art.pl/artmix/archiw_4/1102ak.html; archiwalny nr 4, sierpień–listopad 2002, PRZEMOC, Agnieszka Kłos, Narcyz — m | 12a — http://www.programylojalnosciowe.pl/oferta,relacje,konsumenci.html; 7/03/2006 | 12b — http://www.nowaksvd.opoka.net.pl/center/02rozwoj.htm | 13a — http://centrogaz.pl/jakosc.html | 13b — http://www.hci.pl/badanie_satysfakcji.pdf; Zbigniew S. Wąsik, Barbara Dorożko, Zbigniew A. Kotulski; „Pomiar satysfakcji pracowników w praktyce przedsiębiorstwa”; W „Zarządzenie przedsiębiorstwem w warunkach konkurencji”, Olsztyn 2002, str. 429–438; praca zbiorowa pod redakcją Lecha Nieżurawskiego | 15 — http://igf.waw.pl/index.php?artykuly_akcja=tresc&artykuly_id=41; 7/03/2006 | 16 — http://www.biblionetka.pl/ks.asp?id=24837; „Impresja wyobraźni”; Krzysztof | 17 — http://syntax-error.blog.pl/archiwum/?rok=2003&miesiac=5;syntax-error | 20–21 — http://kobieta.gazeta.pl/kobieta/l,66919,2166941.html; Irena Stanisławska, „Stres mój powszedni”; Poradnik domowy | 22 — http://www.wcwi.pl/modules.php?name=News&file=print&sid=3071; 7/03/2006 | 23 — http://www.us.szc.pl/przeglad_4_6_2005/7xml=load_page&st=9264&op=l&id=3128&gs=&pid=11084 „Prawda i rzetelność naukowa”; Józef Perenc; Przegląd Uniwersytecki (Pismo Uniwersytetu Szczecińskiego), nr 4–6 2005 | 24–25 — http://www.trybuna.com.pl/index.php?sel=arch&date=20050413; „Sto słów”; Wiesław S. Dębski | 26–27 — http://nurkomania.pl/ao822.htm | 28 — http://czame-ptashysko.blog.pl/;czame-ptashysko; wildhoney 2005–12–12;